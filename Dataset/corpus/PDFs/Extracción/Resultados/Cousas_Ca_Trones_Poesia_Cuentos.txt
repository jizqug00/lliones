Poesías

Pol sendeiru la muerte
Xubisti’l sendeiru apriesa
cono perru ya la guichada,
onde la braña escomienza 
Maruxina t’asperaba.
Como si fueras buen tenral
cheguesti ceo a la braña,
la nueite prieta acababa
ya’l cielu anaranxáu
la tua cara reflexaba.
21
—¡Ai, Xuanona querida,
véote esblanquisnada!
—Queda tranquila mucher,
yía´l l.leite ya’l toucín
you, yá vengo manducada;
Cal.la ya atroupa pal l.lume
ya ascuita´l faisán no monte
escapáu vienen las vacas,
el xatu pardu las chama,
tamién chámame a min

el cazadore del alma.
¿Vedes aquel.las truitas
rebul.lir entre las auguas?
Anueite yeran belaxos
como you fui rapaza;
el l.labor téngolu feitu
ya la senda bien andada.
Amiróula Maruxina,
mariel.la dafeitu taba.
¡Alón! —dixo Xuanona—
¡alón! Maruxina ¡alón!
Ya baxóu apriesa´l sendeiru
cono perru ya la guichada,
onde la braña s´acaba
el cazadore... la asperaba.
22

Pa los pequenines
Xaxa
Xaxa, rosina, xaxa
no briezu de tabla ya pacha.
Escuita los paxarinos
que na primavera glachan,
yían los curquiel.los qu’anidan
nos zarzales ya las chamas.
23
Xaxa, rosina, xaxa
no briezu de tabla ya pacha.
Nun chores más tesorinos
qu´augua hai a esgaya,
baxan de truitas los ríos
ya las fuentes tán plateadas.
Xaxa, rosina, xaxa
no briezu de tabla ya pacha.
Nun tengas l.lerza pequenu
que nun hai pantasmas nin papos,

las estrel.las qu´albardan el cielu
guardan la nuesa casa.
Xaxa, rosina, xaxa
no briezu de tabla ya pacha.
* * *
24

¡La fuercia de la vida!
El rebol.lu ya el.la
Yera yá nueite piechu,
una solombra abangada
arrastra la sua tristura
l.luenxe, l.luenxe.
Nun yía una guajina,
tampouco rapazona,
el.la nun cuenta n´anos
cumple outra primavera
pa xubire al rebol.lal.
25
Ail.lí no mediu ta Él,
dereitu, bigardón,
atoupando nas suas fuechas
la l.lapacierna del cielu,
arroubándo-l.ly las estrel.las,
la l.luz, la l.luna, l’universu enteiru;
mandando cona sua groma.
Ya, n´aquel cuerpu encochidu,
pola furia de la tuena,
esi furacu redondu
yera l´alcoba d´el.la.

Güei nun yía primavera,
sabíalu bien hai tiempu.
Chámanla los páxaros prietos,
acabruñan las estrel.las,
la tuena xube ya baxa.
Chegóu al rebol.lal,
ya ail.lí, no mediu,
el sou rebol.lu del alma,
los sous recuerdos, los l.libros,
los iviernus ya los branos,
los outuenos,
la sua vida ya la muerte
sutrumiéralos la tierra.
Guardadina entre las penas
dexóu una cana’l  rebol.lu.
Prenderá una vida nueva;
outra vuelta a escomenciar,
outra vuelta primavera
pal rebol.lu ya pa el.la,
la sua vida ya la muerte
sutrumiéralos la tierra.
26

Marchesti ceo...
Amanez
—Unos homes choran la muerte d’un amigu.
—Unas mucheres aprietan la bouca ya tragan.
Los mious güechos escapan pal camín del Gril.lu.
La solombra d’él,
terciáu na viecha barandiel.la
afonda nos nuesos corazones.
27
Outra vuelta ventanas piechas,
prietas outra vuelta.
El fumu d´una chiminea, afux
conas caberas povisinas de la primavera.
Acabóuse´l l.lume, la l.luz, la calore
de la eterna sonrisa.
Queda´l tiempu
qu´enxamás queda quieto
ya apacigua, poucu a poucu,
l´infinitu sendeiru de la vida.

* * *

Con permisu,
Doña Eva González..
L´alma d´Eva
Nun te conocí.
Nun séi si fosti grande o pequena,
rubia, roxa o prieta,
murnia o chicharachera.
Sicasí, ¡qué más da!
si regaléstinos la tua alma
la tua alma palaciega.
29
Enxamás te sentí.
Dichosinos aquel.los que t’ascuitanon
recitare, contare, falare...
Sicasí, ¡qué más da!
si regaléstinos la tua l.lingua
la tua l.lingua pal.luecera.
L´alma d´Eva
Estremando las ugüechas,
soi andurina soi viaxera;
hai en Palacios seis brañas,
unas l.luenxe, outras cerca;
abecha, abechina trabachadorina,

emigrantes, xentes nuesas
que dexanon la sua tierrina;
María la guapa
la guapa María,
los xeitos de la mia tierra.
Mia galana, galanina
mia vaquina, mia vaquina;
dexái a los viechos, dexáilos quedare;
aquel.la mucher, mia madre
yera dulce como’l miel;
ya entremientres
¡cantaba el miou carru
richa que te richa
pola carretera!
L´alma d´Eva
siempres presente
l´alma d´Eva
30
Eva
Fema, ficha, esposa,
madre ya buela.
Escritora, poetisa, cuentista...
Mayestra ya consechera.
Fai falta un poema,
las poesías d´Eva;
un cuentín, una cusil.lina, un reflán, un cantare...
la Enciclopedia d´Eva.
Ya si pienso en pal.luezu
¡ai ho! ¡quién pudiera!
escocher como tu

la palabra perfeuta,
da-l.ly vida, sapiencia...
ya alma, la tua alma,Eva,
nidia, sublime,
sonce, encesa.
Un alma que solo comprenden
aquel.los que como el.la
tenemos l’alma... pal.lueza.
L´alma d´Eva
31

* * *

Un chisgu d’humore
Yía la vida
Alcuérdome daquel.los tiempos
que tan contenta t´asperaba:
daba igual lo que truxeras ¡vida!
Si dicías primavera:
paxarinos que glachaban,
floriquinas polas eras
¡qué colores tan prestosos!
Marzu airousu,
abril chuviosu,
sacan a mayu
floridu ya fermosu.
33
¿Vien el branu?
Sol a esgaya,
güel a yerba
ya, tamién a siesta.
Quien nun manduca por San Xuan
ta tontu o nun tien pan.
Cuando chegaba l’outuenu
entamabas los calechos

ya pensabas:
si muita flor na primavera,
buen outuenu nos aspera;
ya si chueve...
a veiru d’un buen l.lar,
quexase ¡enxamás!
Lo mesmu hai pol iviernu.
¡qué torrenos! ¡qué murciel.las!
En xineiru buen pucheiru
ya si pasas esti mes,
l´anu enteru yá firméi.
¡Á vida! Ya ¿las fiestas?
Pascuas, San Xuan, Santiagu ya las demás.
Ascuitaba de tocare
ya´l miou cuerpu nun paraba,
un comiciu ya unas ganas....
34
De l´outru,
si dalguna cousa se terciaba
¡anda nena!
Tras de güei... vien mañana.
Xuntábase mia buela
cona tía Concha ya la tía Xuana,
¡ai ho! muitu m’astorbaban:
¡qué vida! ¡vaya vida!
¡esta vida! ¡prieta vida!
Farta taba d’ascuitalas,
¡tán toulas o bebidas!
You...amiraba ya amiraba

ya chacha ¡qué diañu!
esto ¡vida yía!
Pasóu´l tiempu, queridos,
ya alcuérdome de la buela.
Cuando las cousas nun cuadran,
los anos t’atacan
ya afuxen las ganas...
entamas la quexa
ya nun acabas.
Tas peor qu’el.las ¡miánicas!
La primavera t´afuega,
la calore nun te dexa,
l´augua faete mal pa las cadiel.las.
Cona xelada t’esvacias
ya del fríu, ¿qué te cuento?
Métesete hasta´l tuétanu.
35
Bail.le, filandón ya calechu
nun soi quien con esti cuerpu.
si falamos del manduque,
l´estoxu ¿pa qué te val,
si nun lo puedes chenar?
El toucín fáete mal,
nin chourizu, nin custiel.la, nin renaz;
debura ya poucu más.
Yía la vida rosinas,
alón, ya si te paez o si non d´aguantar...
outru remediu nun hai ¡non!

* * *

El 5 de mayu de 2007 dexábanos mia tía L.LUPE...
Asina yera el.la.
La brañera
Yían las cinco pasadas
ya nel portalón de mia casa
siento xiplar a esgaya.
¡Andái nenas, salide!
dexái el cuentu ya´l calechu,
¡la brañera va apurada!
37
¿Ónde tán las canadas?
Ya ¿los güesos pa las perras?
¡Salide apriesa cundenidas!
Nun vedes que yá yía tarde,
ya la Rota ta orbachada,
¿qué faedes ahí esvaciadas?
Enxamás vi esti sentíu:
las cebol.las xeladas,
las patacas na tierra,
los manochos mediu feitos
la fuecha no Fontanal,
¡vaya xeitu de rapazas!

Ya asina pasanon los anos,
refilachu nel outuenu,
la primavera  ya’l branu.
Pero un día l.largu de mayu
cuando el.la taba almorzando...
las campanas encordanon.
¡Acabóuse la priesa chachos!
La brañera yá nun glacha,
abierta tien la furaca.
Nada valme la xatina,
feita de trochos ya pacha,
¡fáltame, fáltame’l l.leite del alma.
38
Yían las cinco pasadas
ya na tristura de mia casa
quedan namás alcordanzas.

Amor infinitu, amore miou
Amore miou
Yías pan seruendu
que na cirria del iviernu bril.las ya m’arrousas;
l.luz encesa na tanta nueite prieta,
augua apaciguada na bravura d´una tuena.
Yías el briezu fuerte que me xaxa cuando choro;
sonce outuenu entre surrutos d´aire,
primavera al.legre qu’escapa a la tristura.
39
El destín, amore miou,
xuníu nuesos corazones,
las auguas esfrecidas de la nuesa vida,
el l.labor de comprendenos ya querenos,
la ilusión de vivire l´unu pol outru.....
Ya´l destín, amore miou,
chevarános al fin;
ail.lí taremos los dous
atoupadinos, xuntinos
nel suenu eternu
de la eterna felicidá.
amore miou, siempres amore miou.

* * *

L.luenxe mui l.luenxe
La solombra d´él
L.luna l.lena
nueite encesa,
sonce solombra d´él
prieta l´alma d´el.la.
Amanez.
Encochida, al mor de la viecha techa
por onde chisga´l sol,
suéñalu... suéñalu el.la.
41
Tornarán mil primaveras
prestosas ¡d’aquel.las!
Berrarán los cordeirines,
las pitas outra vuelta chuezas,
fuechinas que remanezan
zreizales abondu chenas
amores de curquiel.lines,
revoltixos polas eras.
Tornarán igual d´iviernos
prestosos ¡d’aquel.los!,
entamaránse los calechos,
recitaránse los versos,
nevaradas que Dious te l.libre,

panguadas demás pol suelu,
pel.ladas entre amorines,
besines al l.láu el l.lume.
Amanez outra vuelta.
Encochida, al mor de la viecha techa
por onde chisga´l sol,
suéñalu... suéñalu el.la.
Ceo estrecóu’l chanteiru,
¡miánicas! bien templanu;
afuxenon ilusiones d’iviernu,
de primavera, d´outuenu, de branu.
Convida´l tiempu a olvidare.
Un paxarín que glacha,
una tuena qu´escampa,
el xuegu d´un cusculiel.lu....
apúrren-l.ly l´asperanza.
42
... Sonce solombra d’él
apacigua l´alma d´el.la.

Esta yía mia tierra
Tua siempres, Pesicia
Si amanez primavera
ya la tristura nun escampa,
si arraimente m’afalagas,
si dexas quedare tuas penas
ya las mías, l.linares abondu seman.
43
Si´l xardón rouxa outra vuelta,
los rebezos nel monte namoran,
las curuxas amiran la l.luna,
si güel a yerba na era
ya´l miou corazón nun glachea.
Si solombran los gabuzos
ya´l rebol.lal maril.lea,
si l´aire endilga las fuechas,
si l´outuenu cae a chuzos
ya amírolu l.luenxe, dafurtu.
Si chegan cirrias ya güelgas,
entamas un cielu nuevu
xuntas faloupos ya xelos

si s´esvacian los nenos ya xuegan
ya´l miou maxín apingachea.
Si los versos del tou pal.luezu
ya las hestorias de buelos,
nun repeluzan miou cuerpu.
Si xota ya bail.le chanu
filandones ya calechos,
nun m’arrean pal xaléu...
Estrécame la furaca
con gril.lándanas mariel.las.
Xáxame conos olores
de las floriquinas nenas.
Móchame de sonces orbal.los ceos.
44
ya cuando venga nueite piechu,
arrousa los mious amores,
esberrízate, chora;
ya al amanecerín de Dious ya del cielu,
rel.luma sin l.lerza, ¡garbosa!
como tu sos ya you te quiero.

Nun chegues xamás
Soledá
Escríbote esti romance 
como un xuglar de verdá,
acuéchote en pal.luezu
mia querida soledá.
Bail.lan las andurinas enredor el portal.
¿Qué será soledá?
Que’l sou estroldar m’aborrez,
que paezme glachu´l cantar,
chorar quiero
ya nun puedo,
¡nun tengo por quién chorar!
45
Amiro las estrel.linas, el carrel.lín entamar.
¿Qué será soledá?
Qu’el cielu encesu nun veo,
qu´escurez dafeitu’l día,
abrire los güechos quiero,
¡nun tengo pa quién amirar!
Zarapican las truitinas, ríu abaxo a fartar.
¿Qué será soledá?

Que los sous rebrincos m’amuelan,
qu´ensordezme l´augua al pasar,
quiero parola ya ascuita,
¡nun tengo a naide soledá!
Siento la xente falar en pal.luezu por demás.
l.lume, l.leite, l.libertá,
xeitosina, dulunciel.la,
cereiru, trampalandrán,
al.legría abonda va,
na mia casa... soledá.
¡Qué tristura soledá!
Quiero arrousate querida,
paro a pensar ya abarrunto
¿tendréi tan siquiera soledá?
46

La última, tan simple ya tan grande a la vez
Volóu l´andurina
Volóu l´andurina,
la pequenina,
la que naciera n´agostu
la cría primera ya tamién la cabera.
Volóu l´andurina,
aquel gorbicín
picando nel güevu
queriendo salir con tantu esfuerzu.
47
Volóu l´andurina,
el trasgu pequenu
faciendo diabluras
miou rosu queridu, el miou cusculiel.lu.
Volóu l´andurina,
asina corre’l tiempu
ayer yera un nenu
ya güei yá yía nuevu, ¡un home dereitu!
Volóu l´andurina,
dexóu nial valeriu

pa faer outru nuevu,
yía l.lei de vida, ¡yía al.legría!
Volóu l’andurina,
dexóu nial valeriu
echaréila en falta
¡echaréila de menos!
48
* * *

Cuentos

El buelu Xosé trasportaba con una parexa 
de bueis pa un pueblu del Bierzu: Trones.
—Voi pa Trones.
 	
—Vengo de Trones.
Tantu lo mentaba que pasóu de ser el tíu Xosé 
al tíu Trones ya la sua casa, la Ca Trones.
Convién tener siempres presente d’ónde venimos... 
cada frase, cada palabra de los siguientes cuentines 
forma parte d’esos oríxenes.

Alcordanzas de nena
Un día, al amanecerín de Dious, baxaba you por un 
sendeiru... el que xunta la mia casa cono camín de la ile­
sia. Chámanlu el de «La Fontiquina» porque no mediu 
hai una fuentina pequena que pol iviernu salse pa fuera 
ya xélase.
Pol mor del xelu tol que pasa por ail.lí raru yía que nun 
s´esvacie, ya por eso a los nenos prestábanos muitu xun­
tanos ail.lí pa riínos un ratadín... Sicasí, aquel.la mañana 
nun diba a riíme non. Bien ceo enfoscada ya de mal fos­
tax, baxéi con un mandáu de mia madre que por aquel.los
días andaba ruinaca ya nun podía salire de casa. Yera’l 
Día de San Antón, ya nel miou pueblu había la costume 
dir a misa ya manda-l.ly al santu los mechores cachos 
del gochu que matáramos pol samartinu: uños, un l.la­
cón, buenas l.linguanizas ya dalgún güevu escasu pol 
iviernu. Los que tenían perras dábanlas pa misas.
53
El tíu Benitu, un paisanu que viniera de Palacios pa 
casase cona tía Licinia recochía ya estremaba los cachos, 
los patos pa un l.láu, el toucín pa l’outru ya después 
diba ilesia arriba ya ilesia abaxo pidiendo perras con 
aquel axagüeiru:
—Devotos de San Antón animales guardaos son, rapa­
cinas casaderas, non ensin San Antón.

Ya con eso yá podedes imaxinar onde diba you aquel.la
 mañana. Mientres m’esvaciaba na xelada ya salían polos 
aires los güevos ya los uños que mia madre diérame pal 
santu, abarrenéi de chevar lo poucu que me quedara a 
casa´l paisanu, asina you yá taba cumplida, de dire a 
misa ¡nin alcuerdos!
¡Fíxela buena chachos ! Piquéi na puerta  ya’l tíu Benitu 
recochíume los cachos. De la sua gorxa nun salíu pala­
bra, sicasí, acingóula bien na ilesia ¡miánicas qu’acin­
góula! Ail.lí no mediu’l pórticu espetóu:
—Devotos de San Antón animales guardaos son; los 
de Ca Trones, non.
—Rapacinas casaderas, non ensin San Antón; las de 
Ca Trones, nin con San Antón.
54
¡Qué vergoña pa la mia casa! Fuemos el qué dicir de tol 
pueblu, a mín cayénonme xostrazos abondu ya muitu 
tiempu soñéi cono tíu Benitu ya San Antón.

La manteiga
Taban Maruxa ya Xepa firiendo pa una manteiga. Yera 
pal sou rapaz que viniera a faer la yerba. Trabacha’l 
nenu en Madrid, vendiendo trapos ya telas nun comer­
ciu que dicen que yía d’unos d’aiquí, de San Miguel o 
de por ahí. Mientres dibuxan la recha diz-l.ly Maruxa 
a Xepa:
—Yía grande la manteiga, faigamos dúas chacha, una 
pal nuesu nenu ya outra pa los de las telas.
55
—¡Ca! Non, manteiga pa los d’esi pueblu non. 
Mucheres tienen abonda, l.leite ya braña mechor; la 
manteiga pal nuesu rosu, ¡refréscala no ventanón!
Cómo’l diañu las entama, qu’habiendo  bul.la ya 
branu, vienen los terrazos, o seya los de San Miguel, a 
echa-l.ly un bail.le a Santiagu ya viendo aquel.la cousa 
axeitada  no ventanu que la l.luna tan bien reflexaba, 
engarámanse unos n’outros ya... ¿qu´alcuentran? La 
manteiga. Baxan con aquel tesouru que las mucheres 
fixeran. ¡Menudas rechas comienon cuando cheganon 
al pueblu!
Amanez en Ca Trones, marcha’l rapaz, abre’l ventanu 
pa cocher la manteiga... ¡Nin rastru d’el.la!

—Castigóunos Dious, mia nena —diz-l.ly Maruxa a Xepa.
—¡Ai la mia manteiga! ¡Miánicas que yera buena!
—Malos l.lobos los coman ya de-l.lys un buen torzón, 
sicasí, nós deprendimos bien la l.lección, pa outra vez 
yá sabedes: repartición.
56

Querida techa Xepona
Querida techa Xepona: Quiera Dious qu’al recibu 
d’esta, ail.lí onde quiera que teas, seyas tan feliz como 
yía’l deséu de mieu, arrodiada d’ablanos, zreizales, 
caruezos ya bedules, paxarinos ya rebezos ya, por cima 
de tou, con fichos abondu que naide t’arroubará cuando 
chegue’l branu.
You aiquí toi, cuca, arrousada por una menada d’ami-
gos; a dalgunos, cuasi tous, conóceslos bien. ¡Cuántias 
veces te l.leí los sous cuentiquines, engurrul.lida 
nel furacu del tou tuérganu o engaramada n’alguna 
d’aquel.las canas verdes-mariel.las tan fermosísimas. 
Sabes bien qu’al tou mor, mia viecha techa Xepona, 
entaméi las al.legrías ya las tristuras de la mia vida; 
sicasí, ¡aiho chacha!, enxamás penséi que pudiera falar 
d’esto contíu. Cuando los mious amigos me pergun­
tanon pol árbol que you más quería, representéstime 
outra vuelta, siempres outra vuelta, nel miou maxín, 
mia querida techa Xepona, ya sentí una necesidá impa­
rable d’escribite.
57
Al.lá pol anu 1912, no mes de San Xuan, nacíu na 
mia casa un nenu. El buelu Xepón cansu de ver nacere 
nenas, prestóu-l.ly pol vivir ya pa festexalu, plantóu una 
techina pequenina apegada a la canciel.la la carretera.

Tantu cansóu de contare’l casu ya tantu medraba   la 
condenida techa qu’acabanon chamándo-l.ly a la techa 
como a él: Xepona.
Yera tan curiosina, tan al.legre, tan xeitosina... 
Cochímos-l.ly tantu aquel qu’enxamás fuemos quien 
a comprendere la vida de la nuesa casa ensin la techa 
Xepona.  De principiu valíu pa que mia buela entu­
rriara dafeitu la fiesta Santiagu; aquel día yera cuando 
Cundu’l de la tía Paula cochía la tila. Cuanto más-l.ly 
dicían: «Cundu, baxa», él más l.leitaba contra la groma; 
asina qu’ese día estrenábamosla yá pa esparcir la l.lerza 
que’l paisanu nos metía no cuerpu.
Esvaciar enxamás s’esvacióu. Amás de dar tila, Xepona 
aveiraba muitu bien a los xilgueirines. ¡Miánicas que los 
guardaba! A por el.los subiénonse nuna ocasión pol mes 
de mayu los nenos ya tuvienon que venir los de la l.luz 
de la Prohída con unas escaladas pa baxalos.
58
Cuando chegaba’l branu, los mious primos ya you 
entamábamos los nuesos xuegos: faíamos aceite de la 
buena machacando con una piedra las suas fuechinas 
ya l.lueu vendíamosla bien cara na tiendina que tenía­
mos na furaca del sou tuérganu. Ail.lí empapoulábamos 
conos sous golores, cona sua solombra cuando venía la 
calore, cono aveiru de las suas canas cuando chovía o 
enfriaba, cona xaxa de las suas fuechas cuando l’aire 
las acingaba... La nuesa techa yera tamién la mechor 
madre del mundu. Ya asina como madre nos guardóu, 
de sutruchu, aquel.las cousinas que namás el.la podía 
sabere: el primer cigarru, los restral.letes, los cuartos

qu’a mia madre nun-l.ly cuadraban, las primeras l.letras 
de namoraos artadas cona navacha na sua monda, dal­
gún rapaz escondíu de los güechos salíos de las veci­
nas... Yá vedes, una vida entera al nuesu l.láu.
Nel anu 2004, anantias la crisis, no mes tamién de San 
Xuan (lo que yían las cousas) a la hora d’almorzar, pre­
sentóuse un paisanu no mediu’l corral tou esnabalazáu 
ya dixo, tan campante, que Xepona estorbaba pa que 
pasaran los camiones del carbón pola carretera. ¿Qué 
vós parez? Agora nun pasa dengunu. Díume tiempu a 
retratala ya a arrinca-l.ly una d’aquel.las fuechinas pla­
teadas tan guapinas que cona primavera taban apun­
tando. Xepona ya you amirámosnos soncemente antias 
de qu’aquel.la maquinona arrincara de cuachu las nue­
sas entrañas, las d’el.la... ya tamién las mías, anantias 
que’l tiempu quedara quieto, anantias que’l sol escure­
ciera dafeitu. Una vida entera afuxía a rastras carretera 
arriba, ensin poder  faer nada pa impedilu.
59
Güei Xepona he de dicite que, tovía agarrada a la tua 
semecha, engurrúchome no sitiu que dexesti. Siéntote, 
güélote, recítote los versos que te fix, ya al mor de tí, 
techa querida, busco outra vuelta cada día los raí­
zos qu’a la fuercia nos arroubanon aquel.la mañana. 
Aspérame rosina; dalgún día volveremos a alcontranos. 
Xuntaremos nun sitiu cualquiera la tua alma cona mía 
ya asina, tan apegadinas una a la outra, volveremos a 
ser –como antias– inmensamente felices. Muitas memo­
rias, Xepona.

* * *

Concha ya l´osu
Nesta ocasión, taban de samartinu; la buela amirando 
ya las fichas mondongueando. La una lo que-l.ly man­
daban ya la outra la que mandaba, enfurruñada de por 
sí o porque, cumplidos los cuarenta nun yera quien a 
casase; fuera lo que fuera nun había fichu de madre que 
la aguantara.
Pa echare’l pimientu ya’l sal venía siempres a echa-l.lys 
una manu a última hora la tía Concha; dienon las cinco, 
las seis, las siete, xubíu’l paisanu d’arreglar la carne na 
bodega, escurecíu... ya Concha nun daba chegáu.
61
La buela cayíu na cuenta:
—Nenas, amirái nel calendariu qué día yía güei.
—8 de diciembre mama.
—¡Ai de nós probes, ai de nós probes! Nun teis nas 
ficias de la paisana, güei yía’l sou santu ya tien d’avezu 
andar tolas casas del pueblu convidando con una garra­
fina d’aguardiente. D’outramiente, convídase más el.la 
que los outros. A esta hora ¡tará guapa!
—¡Home! Vila you —dixo’l paisanu— xubire polas 
Cascarinas ¡magar Dious! Polo menos serían las tres.

La cuesta güei nun la baxa. Andando polo menos. Las 
harmanas creyenon enl.louquecer, un nenu que tenían 
balandrón ya siempres esfamiáu choraba ensin parare 
pol chourizu ya la murciel.la... ¡O Vi! Menudu panorama.
—A tou esto, siéntese no corral un estrueldísimu del 
diañu, los perros l.ladrando, las pitas empericotadas 
no piteiru, ¡hasta los gatos andaban aventaos! Cuando 
abren la puerta pa vere lo que pasa... apaez Concha 
¡con una pimpladura! Encarnada, espelurciada, puerca, 
mochada. Buenu, feita un xostru ya alón.
—¡Malas centel.las te maten! —dixo la buela—. ¡Mala 
zorra te coma cundenida!, ¡Reniego’l pecáu! Pero ¿tu 
visti al osu nena? ¿Cómo vienes asina?
62
—Pos amira chacha —contestó-l.ly Concha d’aquel.la
manera—. Vilu sí, sí vilu, por eso vengo asina. You 
baxaba de las Cascarinas a buena hora, a las cinco, pa 
echavos el mondongu ya... atoupeime con un osu.
—Yá, cuca yá. Ya tu ¿qué fixisti? Porque’l aguardiente 
yía lo que tien.
—Pos amira, tiréime a él, tiréime a él conas manos, cono 
palu que chevaba na manu, revolquéime, esvaciéime ya, 
cuando quix dame cuenta, marchóu. ¡Ai Xepa! You bien 
creyí que me comía, abría una boquísima, unos dento­
nes, paecía mi alma Dious, la bouca d’un l.lobu. Pero… 
ya vedes, darréu quedóu quieto, gulíume, escomencióu 
a faer axagüeiros enredor mío ya con eso ¡escapóu!

—¡Sí ho! Marchóu, marchóu. Tu Concha tas l.louca 
dafeitu. Buenu, tu lo que tas yía pimplada, a tí l’aguar­
diente piérdete, chacha. ¡Mala zorra te coma outra 
vuelta cundenida! ¡Ya’l miou samartinu d’esti xeitu!
—Buenu, la cousa yía que toi viva ya ¿sabes por qué 
Xepa? ¡Pol aguardiente! ¡P’alantre nun salgo de casa 
ensin echar una copina por si ascasu! Outramiente, el 
mondongu pa mañana, que güei con esti sustu peme 
que nun toi pa nada. Ta escomenciando a entrame una 
murnia que nun séi si seré quien a chegar a la mia casa. 
¡Que descansedes, queridas!
Ya dexólas asina con tol estaramáu.
63

* * *

Xente nueva
Servaya, Serezade, Enzo ya Davinia alcuerdan pasare 
la tarde del sábadu xuntos. Serezade ya Servaya yían 
nietas de Xuacón, Enzo de L.lourenzu ya Davinia del 
tíu Xepe.
Xúntanse cuasi siempres en ca’l tíu Xepe. Él vive solu 
ya présta-l.ly pol vivire que los nenos seyan amigos 
desde pequenos, como fueran el.los tamién, ya que 
vayan pa la sua casa. Desde fai una temporadina, Xepe 
contratóu una l.línia de ADSL pa que los nenos pudie­
ran enredar con tous esos aparatos que chaman «d’úl­
tima xeneración» ya qu’el.los manexan con tantu espar­
paxu. Pa dicir verdá él lo únicu que fai yía pagare, lo 
outru entámalu la nieta que cada poucu diz:
65
—Amira buelu, acabesti la permanencia con nun séi 
que compañía ya voi faete una portabilidá con esta 
outra, ¿paezte bien?
Al tíu Xepe da-l.ly la risa ya piensa pal sou ser: buenu, 
¡mientres nun me cheven pa la cárcel por nun pagare! 
Sicasí, güei ta contentu, vienen los cusculeiros ya a eso 
de las cuatro escomienza yá a entama-l.lys la merienda: 
unas perrinas de chourizu, un poucu xamón, unas

rechinas de manteiga con un pizcu azúcar por enriba ya 
unas cazuelinas de l.leite.
Los nenos quedan pa tarde, hacia las seis. Anantias de 
salire hai que planchare’l pelu las nenas, faere’l tupé, 
cresta o kiki los nenos, encoloniase ya metese nesos pan­
talones que nun cabe nin una agucha por el.los. Enque 
yía yá outubre entráu, tovía glachan los paxarinos, 
las fuechinas acínganse soncemente como si cantaran, 
el monte rux...ya ¿quéi? Si el.los namás salire de casa 
enchufan los cascos al smartfon, métenlos nas ourechas 
ya ¡ala! a descargar música: l’últimu conciertu de Dani 
Martín, el bolu de Paquirrín... Nin fuechas, nin páxaros, 
nada de nada, por nun dicire qu’enque tovía fai calore, 
el.los van a metese nel comedor de Xepe conas contras 
pechadas pa qu’esas rayadinas de sol que tantu-l.ly pres­
tan a él nun estropeen la imaxen de los sous alchiperres.
66
Antias de xubire compran la merienda. ¡Qué tien que 
ver cona del buelu! Palominas que l.lueu meten no 
microondas ya pegan unos esplotidos qu’atuenan, bol­
sas de patacas fritas, donetes ya gublins.
Cuando por fin pasadas las siete pican na puerta, Xepe 
ábre-l.lys muitu contentu, como nun yía la primera vez, 
yá ta avezáu: cuatro rapaces cona mirada perdía nel 
móvil pasan direutamente pal comedor, dalguno que 
nesi xustu momentu nun tien ná que guasapear saluda:
—¡Ei!
Xepe d’un tiempu p’acá contésta-l.lys lo mesmu:

—¡Ei!
Tien que modernizase ya ¡hasta-l.ly presta!
Van colocándose arraimente p’agarrar wifi a xeitu; 
mientres, deciden vere una película nel ordenadore: 
¿descargada o en l.línia? Como nun yían quien a ponese 
d’alcuerdu, Servaya ya Serezade descargan na tablina 
una de l.lerza, Enzo ya Davinia una d’amore en l.línia. 
Xepe sentáu nuna banqueta al l.láu la ventana resoupla:
—Bueno, polo menos nas películas vamos a una.
Desde esti momentu nin una bul.la, ¡bouca pechada! 
Faen a tou, a la película, al facebook, ya... si tienen nece­
sidá d’entrugar dalgo, pónense un whatsapp enque 
tean pegaos l’unos a los outros. Enzo ya Davinia andan 
dalgo namoraos, fáense un selfi que xuben al instan­
gran ya en menos de cinco minutos tienen qué séi you 
cuantos «préstame», polo que se vei debienon de que­
dare muitu guapos  retrataos. Outramiente, Servaya 
ya Serezade cercióranse no correu eleutrónicu que las 
botas que pidienon a nun séi que pueblu de China tán 
de camín, en trenta días chegan. Nestas tiendas on line 
las cousas tán baratísimas –fíxate unas botas under por 
cuarenta euros–, amás yá fai tiempu que tienen la pay-
pal pa poder traxinar con estos entamos.
67
Mientres, Xepe apingaxa na banqueta. A eso de las 
nueve aspiértalu un gran axagüeiru.
—¡Internet ental.lóu!

Asina que cona mesma que vinienon, marchan fixos 
nesa pantal.la del diañu. La merienda de Xepe ta na 
mesa, lo qu’el.los truxenon afuxíu dafeitu; Davinia por 
fin, acinga la l.lingua: boliquín, mañana ceo yá vendréi 
a resintonizate la tele.
—¡Ei! buelu!
—¡Ei! rosina! —contesta Xepe.
—¡Ta mañana!
68

El demoniu Carlones
En Cagual.les d’Arriba a 12 d’outubre  de 1947. Nun 
corren buenos tiempos pa naide. Las secuelas de la 
guerra civil, la fame, l’estraperlu, la miseria en xene­
ral, déxanse sentir tovía incluso nesti pueblu del hori­
zonte l.lacianiegu. Aiquí’l tiempu pasa aspaciu, cansu. 
Poucas cousas entorpecen el dire ya venire de los sous 
vecinos; las caberas rayadinas del sol del outuenu axún­
tanlos a eso de las tres na bolera. L.luenxe siéntese l’ecu 
de los nenos que retumba con fuercia na Fallona ya nel 
cielu azul los cuervones dando vueltas aturden la paz 
d’aquel.los homes.
69
Cuasi nada tienen que dicir: los de Felisona n’Asturias, 
Artemia ya Hortensia choran la ensin razón de los sous 
muertos, las manos emblanquisnadas de Pepe, escun­
díu en ca’l Rei chaman l’atención de las mucheres que 
las amiran de sutruchu camín del pilón...
Dan las seis, la friura la xelada esparce’l calechu, el tíu 
Mingu comenta que güei, ceo, los de Monesteriu pasa­
non pola Veiga’l Palu camín de Vil.lablinu. Hai buena 
feria, ¡yía’l Pilar! tal parexa bueis cheva a vender Xuan 
Rosón  qu’unos ya outros discuten  si rel.lumarán más 
el.los o la yegüísima que monta renombrada por tol Va-
l.le ya tovía más p’al.lá. Con él dicen que va Carlones.

Yá escurecíu, cenarán en ca Artemia ya l.lueu outra 
vuelta cruzarán camín de Monesteriu, na Veiga’l Palu... 
Güei hai l.luna chena ya quiciás las bruxas salgan a pei­
nase a la fuente ya canten pa el.los.
Yeran las diez ya cona última brisca en Ca Trones 
siéntese’l pati-pati  de los cabal.los. Xuan ya Carlones 
van de retirada, sicasí, nin el.los nin las mesmas bruxas 
pueden d’imaxinar lo que va a pasar. En chegando al 
Chanu la Veiga  unos tiros revientan la tranquilidá de la 
nueite. Van por el.los, van a matalos. Las bruxas afuxen, 
la yeguona salva a Xuan Rosón, que, feridu, yía quien a 
chegar a Monesteriu ya... Carlones queda tiráu no suelu. 
El l.labor ta feitu: danlu por muertu. Entremientres, la 
xelada cubre’l monte.
70
Al amanecerín de Dious, dalgunos homes de Mones-
teriu, non sin l.lerza, tiran pa la Veiga’l Palu pa recocher 
el cadáver. Cuando tán chegando al altu páranse en 
secu, tales yían las berridas que sienten que piensan que 
más d’un osu  va a recibilos. Pero non, nun hai osos nin 
páxaros nin bichu viviente que respire, Carlones, solu 
Carlones, tiráu no suelu, convertíu no mesmísimu demo­
niu…, berra. La cabeza d’aquel home yera un butiel.lu 
encarnáu ya ensin forma, nun se conoz nel.la nin güechos 
nin nariz nin bouca. La xelada de la nueite prendíu la 
hemorraxa ya eso salvóulu de morrer desangráu.
Xúbenlu d´aquel.la manera a un cabal.lu ya, talmente, 
tratárase d’una pieza de caza, escomienzan el camín 
hasta Cagual.les

—¡Venimos con Carlones, venimos con Carlones!—gla­
chan mientres atraviesan el pueblu.
—¡Vien el demoniu, vien el demoniu! —diz la xente 
asina que los ven pasare.
Tal yía’l estrueldu que se forma qu’hasta los nenos 
que tán na escuela salen, nun saben qué dicir ¿qué yía 
aquel.lo: un home, un osu…? Yía... el demoniu.
Apaciguaos yá un poquinín ya tovía cono noyu na 
gorxa, tratan de chevalu pa dalguna casa. Él mesmu 
señala cona manu que p’an ca Artemia. Nieves, la nena 
pequena de la casa, asómase pola ventana ya al ver 
aquel esbardagüertu marcha, desapaez. Tantos días 
tuvo Carlones naquel.la casa, tantos días comíu ya dur­
míu el.la fuera. Ya outros tantos durmíu ail.lí’l tíu Zoilu 
pensando que la cabeza d´aquel paisanu al.louriara, 
tal como taba, dafeitu ya capaz fuera a enturriar contra 
Artemia ya los sous fichos pequenos.
71
Nunca tal viérase no pueblu. Cuenta mia ma qu’al 
día siguiente la mucher ya la ficha de Carlones vinie­
non a l.lava-l.ly la roupa. Fuenon al ríu blancu ya l’au­
gua tiñóuse d’aquel.la sangre ya fue dexando un rastru 
encarnáu hasta bien por embaxo’l ríu. Outramiente los 
rapaces faían las suas diabluras ya metían-l.ly la l.lerza 
no cuerpu a los más pequenines apaeciéndose polos 
caminos diciendo: ¡Ahí vien Carlones, ahí vien el demo­
niu! Nieves sigue asomándose tolos días a la ventana de 
la sua casa.

—Anda, Nievinas, entra —diz-l.ly Carlones.
Ya cuanto más-l.ly diz más corre el.la pedrera abaxo.
Asina van pasando los días. En Cagual.les d’Arriba a 
23 d’outubre de 1943, el mesmu demoniu va tornando 
home. Después d’almorzar Carlones dexa la casa d’Ar­
temia ya vuela Veiga’l Palu arriba. Desde’l Chanu la 
Veiga las campanas de la ilesia tocan a boda ya outra 
vuelta las bruxas de la fuente... cantan.
72

La outra brañera
Amanecíu la primavera, entróu pa mayu, xubienon las 
vacas, escomienza la braña ya las brañeras. P’atrás que­
dan las tardes de costura viendo nevar por tras el ven­
tanucu del cuartón grande, los calechos, la brisca ya la 
radiu, las novelas d’amore, los cuentiquines, la primera 
rayadina de sol nel corredorín del horriu.
La brañera madrugóu: yían las 8. Güei nun chueve. 
Sicasí, ha de chover, quiciás nevar, xelar ya abrasar el 
sol. Xefina saca’l cabal.lu de la corte, albárdalu, pon los 
bidones, ata’l pañulín a la cabeza, calza las madreñas, 
súbese al poyu del caminu ya d’un saltiquín monta 
al «Lince».
73
Escomienza la eterna canción de la braña. Nun yía 
nuevu’l l.labor, fai la braña desque’l sou harmanu Ninu 
marchara pa la mili. Una nena, sicasí, nun yía la única, 
todas deprenden bien nuevas: cuando naz outru gurbi­
cín, ponse mala la madre. ¡Hai tantu que faer na casa!
En tolas casas hai braña... ¡ya brañeras! Las brañeras, 
las brañeras van xuntas, siempres xuntas; asina que 
van xubiendo van xuntándose pol camín ya al tiempu, 
esparciéndose pola braña.

—¡Adiós, hasta l.lueu! Nun tardes, Luisa ya xubíu...
Va chegando Xefina, saca la chave de la cabana d’un 
furaquín de la paré ya abre la puerta. Empieza’l son: 
muñe, echa los xatines a mamar, da-l.lys de comere ya 
bebere a los más granducos, barre la corte, esl.laguaza 
no rigueiru la canada, l.lava la pala ya’l picachu, suelta 
las vacas, encamínalas pola senda monte p’arriba ya yá 
de vuelta tranca la puerta, súbese a la paré’l curral, da 
un saltiquín, monta al Lince ya ¡vamos pa casa!
Yían las once –la hora d’almorzar–. Merez bien l’al­
muerzu la brañera, un güeviquín estrel.láu, unas magri­
nas de xamón pasadas na chapa la cocina, un vasín de  
vinu blancu... ya ¡a trabachar! Los nenos, la comida, los 
buelos, el güertu... Ensin dase cuenta, yían las cinco. 
Xefina yía outra vuelta brañera; asina que van xubiendo, 
el sou pensamientu va murniando: ¿alcuntraréi las 
vacas? ¿faltaráme dalguna? Párase un poucu, paez que 
siento las chuecas ¿Sultán, Sultán? Peme que siéntolu 
l.ladrare, si’l perru ta, las vacas tamién ya si non... pos 
escomenciará a chorar. Yía una nena. Buscará a la tía 
Concha ya a la tía Xosefa pa que-l.ly echen la Oración de 
San Antón, si nun se confunde al rezar:
74
—Nun chores, cuquina, han a chegar, pero como se 
traben, chegarán o nun chegarán.
El sol va calentando más, asina que tamién hai que 
madrugar más. Yían las seis, la brañera vuelve a empe­
zar. Las vacas tienen qu’aproveitar l’orbachu la mañana 
pa podese alimentar antias que la calore las faiga

moscar. Pola nueite dormirán no monte ya entoncias 
el.las solas volverán pal corral. Ya ¿si falta dalguna? 
Vuelta a chorar. Después de muñir hai qu’esmaral.lar, 
engazar, apañar... Los segadores tan no prau la cabana; 
nel bidón trae-l.lys el caldu ya’l compangu ya’l pan. Yá 
vien setiembre, la brañera queda a dormir, el Lince ta 
cansu ya nun hai que-l.ly dar de comer. Na braña va pal 
monte ya las brañeras… tamién.
Xúntanse nuna cabana, nel cocinu tizan el l.lume, faen 
los cachelos, migan el l.leite, espantan los ratos, rezan el 
Angelus ya mañana… Vuelta a empezar.
75

* * *

Conradu ya Felisa: 
la parexa feliz
Conradu chegara a Cagual.les al.lá polos anos de la 
fame ya l’estraperlu. Viniera de Burgos, como dicía él, 
cono día ya la nueite ya’l sendeiru p’andare ya tamién 
cona gulisma de la mina que dicían daba dalgún cuartu 
pa manducare.
Nun séi cómo dióu cona Ca Trones, onde-l.ly dienon 
aveiru aquel.la primera nueite no portalón del camín, 
avezáu, outramiente, a sere pensión de meleiros, pro­
betines, hoxalateiros... ya lo que pintara. Al amanecerín 
del outru día, miou buelu encaminóulu pa la Minero, 
ya ail.lí diénon-l.ly trabachu de pinche pa los canteiros. 
¡Por dalgo había qu’escomenciare!
77
Felisa viniera de Sorbeda del Sil, casárase cono tíu Quintu. 
Tampouco yeran mui pudientes, asina  que’l pueblu dié­
ra-l.lys un guzmiachín de tierra nas Cascarinas, no picu’l 
pueblu ya ail.lí entamanon una casuca. A poucu d’esto, el 
paisanu murríu ya Felisa quedóu viuda ya sola. «El conso­
nante», como dicía el.la, yía qu’ensin comelu nin bebelu, 
Felisa ya Conradu aviniénonse ya al poucu tiempu como 
Dious manda ya las circustancias al amanecerín d’un día 
cualquiera don José el curón casóulos ya alón. ¡Sentí falar 
tantu d’el.los! Pero nun los conocí. Sicasí, imaxinéilos una

vez ya ciento. Conradu yera coxu ya Felisa fea, you nun séi 
qué clas de feura tenía la probetina, que nin mia madre nin 
mia tía enxamás fuenon quien a esplicame.
—Madre, ¿cómo yera Felisa?
—¡Á nena! Fea, fea d’alma ya tovía casóuse dúas veces.
—Tita, ya ¿Felisa?
—Felisa fuera casada dúas veces ya ¡miánicas! qué 
yera fea.
D’eso nun las sacabas. Outramiente siempres acaba­
ban cono mesmu refilachu. ¡Qué buenos ya qué felices 
fuenon Conradu ya el.la!
78
La casa las Cascarinas, onde vivían, yera un cuartu 
nun mui grande, non, valía-l.lys p’alcoba, cocina, cubil 
pa los gurinos ya lo que-l.lys fixera falta. Fichos nun 
tuvieran pero taban  Facicu ya Faciquina, Pirinín ya 
Pirinina ya’l grandón, Rapazu, los sous gatines aposen­
taos na almuada la cama como cinco reis.
Aiquí entre nós, cuando chegaba Pascua, Santiagu o 
dalguna outra fiesta, escochían al más rechonchu ya 
faían un guisu macanudu, con eso ya conas patacas 
qu’el.la diba sacando de los xornales qu’echaba en Ca 
Trones. Venía a estrecar, semar, apicachar ya recocher.
Buenu, olvidáseme dicivos que tamién mataban un 
gochu tan asina como el.los. Contaba mia buela que 
chegóu Conradu a nuesa casa muitu pesarosu:

—Tía Xosefa, ¡qué-l.ly parez que’l nuesu gochu esti 
anu nun tenía lomos!
—Home Conradu tu toleas, echaríaslu pal chourizu.
—¡Ca! Buena yía la mia cuca Felisa pa eso, cono cui­
dáu qu’el.la tien. ¡Dígo-l.ly que nun tenía lomos.
Quedóu un poucu cal.láu ya soltóu aquel dichu que 
tovía güei dicimos na nuesa casa cuando nos alcorda­
mos d’él:
—Ya falando de tou un poucu ya cambiando de con­
versación, diré-l.ly Xosefa que desqu’entamamos la 
bacita, cenemos píparamente ya l.lueu echemos la brisca 
ya amire, pintaban copas ya el.la echóu’l tres. Creyía 
que tenía’l xuegu ganáu, riíuse un poucu ya siguíu, you 
capéila cona copona ya el.la endemonióuse tantu que 
cochíu la copona ya ¡rompíula en dous cachos!
79
Qué novelas nin radiu! Na mia casa taban deseando 
que l’unu o l’outru chegara pa entamar la comedia.
Nuna ocasión Conradu mancárase nel trabachu ya 
tuvo que dir pal sanatoriu pa Ponferrada. A Felisa 
faían-l.ly falta los cuartos ya foi a la oficina a pol anti­
cipu. Cuando chegóu, taba’l sitiu. Conradu sacáralu 
cuasi tou. El.la creyíu enl.louquecer dafeitu.
—¡Manda madre cono tiacu! ¡Sacóu los cuartos pa las 
de los l.labios pintaos ya you atuñando las perras! ¡Va 
a amolase! Cono que dexóu compro pescáu ya amás 
bórrome del «Casu». Cuando muerra que lu tiren pa

una cuneta (el «Casu» de Felisa yera la compañía de 
seguros «Ocasu» a la que pagaban pa enterrase ya el.la 
chamábala «el Casu»).
Pasaos unos días, Conradu chegóu de Ponferrada cona 
pel.liza arremangada ya un cachísimu reló del diañu. 
L’anticipu fuera pa compra-l.ly un reló a un paisanu 
que tuviera con él no sanatoriu. El.la víulu tan guapu 
con aquel.la cousa na muñeca qu’olvidóu tou ya namás 
sabía dicir:
—¡Miou rosu queridu! ¡Si paez un marqués con esi 
chisme na manu! Ya asina taba’l circu entamáu la mitá 
los días.
Conradu escumencíu a gachear.
—Al miou rosu nun séi que-l.ly pasa. You doi-l.ly 
de comere ya’l probetín ta nel chasis —matábase Felisa 
en dicir.
Un día al.lá pol outuenu Conradu murríu garradín 
de la manu de la sua cuca Felisa. Outra vuelta quedóu 
solina; la mucherina, que dicía que de nada valía tener 
vergoña si nun se tenía educación, yá cuasi ciega com­
prendíu que nun podía ivernar naquel.la casa, asina 
qu’arreglanon que fuera pal asilu. Hasta’l últimu día 
foi especial Felisa. Cuando mia tía chegóu p’ayudala a 
recocher los cuatro trapos que tenía ya aviase pa mar­
chare, taba almorzando lo que-l.ly quedaba de comida: 
seis güevos estrel.laos no cazu porque:
—¡Á nena! ¡Yía una pena que se pierdan!

De mastines ya l.lobos
¿Quién nun s’estremecíu dalguna vez cono aul.líu d’un 
l.lobu nuna d’esas   nueites tan nuesas de l.luna chena, 
cielu rasu, estrel.las encesas ya una nevarada del diañu, 
apingachando polas canas de los arbolines ya esa colore 
qu’enxamás naide foi quien a describir?
¿Quién nun sintíu contar a dalgún paisanu la l.lerza 
d’aquel.la nueite en viniendo de la mina cono candil na 
manu ya los l.lobos al son d’él, enseñándo-l.ly los dientes, 
conos güechos encesos asperando que l’home s’esvaciara 
pa dare buena cuenta d’él?
81
¿Quién nun escuitóu dalguna vez una hestoria de 
mastines ya l.lobos inevitablemente abocaos a xunir los 
sous destinos?
Chula, Oliveiros ya Pastor nacieran no campu Reciel.lu.
Xosé’l de la Manca baxóulos pal pueblu metíus nun cestu. 
Yeran fichos de la sua perra mastina Pastora, el padre 
debía ser, según él, un perru del rebañu’l puertu qu’a 
menudu pasaba pa la nuesa braña. Los perros fueran 
medrandu ya convirtiéranse, como buenos mastines que 
yeran, nunos animales valientes ya l.leales.
Chula guardara tola vida las vacas de Xepe de Concha, 
bail.laba a los l.lobos por onde quería; bueno, poníase a

cabal.lu d’el.los como si tal cousa. Aquel.la nueite vixi­
lando la cecina endilgánonla. Vieno a morrere la pro­
bretina a la puerta la sua casa, dexóu pueblu abaxo un 
regueirón de sangre, sangre encarnada, sangre de tristura.
Pastor fartu d’al.liase con el.los polas Cascarinas 
p’arriba l.librara de muitas a los potrines de Xosé. Sicasí, 
lo mechor que sabía guardar yera a los mineiros, al relevu 
las cinco la mañana. Dában-l.ly un siplíu ya ail.í taba 
Pastor acompañándolos hasta’l cuartu por aquell.la escu­
ridá. Esi día Pastor nun foi con el.los, vieno a morrer a la 
boucamina pa cuando el.los salienon, achagáu dafeitu.
Oliveiros guardaba la vecera las cabras. Desde siem­
pres avezáu a escardalos d’entre el.las, enriscaba’l rabu 
d’al.legría como naide. Amanecíu muertu conas 25 ca-
bras ya ougüechas qu’aquel.la mañana prieta semaban 
el sendeiru que diba desde’l Campu Reciel.lu hasta la 
Carrezal. ¡Cuánto s’alcordanon María ya Pacu los cabre­
iros del sou perru pintu!
82
Nueite como aquel.la nunca tal viérase. Sicasí, al ama­
necerín muitas mucheres xubienon a atender el poucu 
ganáu que tovía quedaba na braña; diban con l.lerza 
¡miánicas! A eso de las once Virina ya Marisol alcontrá­
nonse conos l.lobos –yeran cuatro– encarabecióse-l.lys
la gorxa, quedanon quietas, el.los tamién, amiránonlas 
ya l.lueu perdiénonse entre’l bedular de la Veiga’l Palu. 
El l.labor aquel día teníanlo feitu por demás.
D’outramiente, abaxo no pueblu, León, Sultán ya 
Pastora entamaban la venganza. El ciclu de la vida 
siguía’l sou camín.

Dúas ougüechas distintas
Alcuntránonse dúas ougüechas no picu’l monte, 
l.luenxe, cerca’l puertu yera. Curiosinas dambas, la una 
yera de l.lana corta, el morru prietu ya foscu, d’una ven­
cia de L.laciana. La outra de buena manta yera estirada, 
xeitosa, polo visto viniera de Babia. Amiránonse de 
sutruchu, reburdianon polo baxu, fixenon unos rebrin­
cos ya, por fin, falóu la de L.laciana:
83
—¿Perdístite chacha? ¿D’ónde sos, ho? Nun teas tan 
escardiada, soi de l.lei, ¡soi de L.laciana! De la vencia del 
tíu Manolu, Xepa yía la mia ama.
Cuntestóu-l.ly la de Babia:
—Yo soy del mundo querida, soy de la trashuman­
cia. Recorro cada  año ciudades, villas y plazas, de 
Extremadura a Babia, de Babia a Laciana. Llevo los 
mejores pastores con yeguas engalanadas, los perros 
que nos guardan son mastines de raza, los pastos más 
exquisitos a nosotras, nos los regalan; somos la envidia 
del mundo, ¡nos mira la gente al pasar!
—Ya digo you, nena, si tantu sos d’admirar ¿qué faes 
aiquí perdida? Esti nun yía’l tou l.lugar.

—Un carnero de esta tierra, de mí se fue a enamorar; 
en este paraje quedamos, conmigo lo voy a llevar.
—¡Ai chacha! Engatusóute Manín, el carneiru de la mia 
casa. Muita pampa, muita plaza, muita vil.la ya l.lugar 
ya ¿empapolóute esi balandrián? Tate nas ficias d’él, 
monina, ya aspera sentada cuca. ¡Manín, Manín! yá lu 
conocerás, ¡miánicas qu´acinga la l.lingua! ¿ónde tará yá?
—¡Dios mío de mi vida, de mí que será!. ¡Qué engañada 
me siento! Tan lista que yo me creía y ahora, sola me 
quedo; ni siquiera te entiendo al hablar.
—Pos asina, escomienza a espabilar. Amira, nós fala­
mos pal.luezu, ¡muitu nos presta parchar! Deprende 
rosina: l.lume, l.leite, l.linu, l.lana, esto yía ¡L.laciana! La 
tua vida nun me da más, tendrás filos d’ouru pa rumiar, 
perros ya amos xeitosos, ¡qué séi you lo qu’habrá! Sicasí, 
escuita ya l.lueu abarruntarás: cuando vienen las seis, 
la vencia chega a la puente; los nenos ya las nenas 
estreman a las ougüechas. Las grandes saben la corte, 
van  dereitas pa el.la, nun asina las pequenas cordei­
ros ya corderas; naquel tropel que s’entama, endilgan 
a los rosines amárranlos al pescuezu ya pa la sua casa 
los mandan. Aspéranos buena pacha p’astirar las canie-
l.las, fuechinas de salgueiru, augua a esgaya ya una lata 
de cebada; ¡nun cambio la tua vida por nada, chacha! 
Acuéchote na mia casa, onde hai dous hai tres, eso diz la 
mia ama. De Manín nin alcuerdos, querida, ya entovía 
menos de Babia, qu’aiquí  en L.laciana hai un dichu mui 
viechu que chevamos nel alma: de la ougüecha babiana 
nin el l.leite nin la l.lana.
84

El pereiru
¡Muitu me prestaba que chegara’l pereiru! Aquel día 
you asperábalu como siempres, no calechón d’en 
ca Artemia. Nun había nin un alma pa compra-l.ly ya yera 
fuegu la calore que faía, asina que’l paisanu, que nun taba 
muitu pol l.labor de vendere, chegóu, amarróu’l mulu a 
la techa la escuela ya ensin más metíuse pa la cantina.
—Pos you a que salgas d’ahí nun aspero, chachu —dixi
pa mín— ¡Saldrás guapu pa vendeme nada!
85
Nesto amanecíu Quilinín por ail.lí. Quilinín yera un 
rapazón d’aquel.la manera; faltába-l.ly dalgún fervíu ya 
nun pensaba n’outra cousa que faere picias, asina que 
cuando lu vi yá abarruntéi que chevaba un ratadín atis­
bando’l casu pa ponese n’acción.
—¿Qué Quilinín, tu tamién vienes al pereiru?
—¡Si ho! Pero you a este tíu nun-l.ly doi nin una perra, 
cona calore que fai ya’l morapiu’l chigre la pimpladura 
va a ser macanuda, asina que you voi a cocher pos­
tura embaxo las banastas. Si tas cal.lada dalgo tocaráte. 
Primeiro, eso sí, manduco you ya l.lueu...
—Buenu pos anda, nenu, yá que t’empeñas, espurre la 
manu ya amira qu’atroupas.

You penséi pa mín que si me daba media docena peras 
taba arreglada ya quitábame d’aquel.la calorísima ya 
polo menos nun diba de balde pa casa.
Quilinín escomencióu la fiesta; pera d’un l.láu, ciruela 
del outru ya vuelta a entamar. You fartábame de repe­
til.ly que diba a ponese malu, pero él ourechas que 
nun oyen.
Pasáu un gran ratu salíu’l pereiru del chigre. El probetacu 
nun sabía pa onde revolvese, cantaba ya cantaba ya daba 
unas cantaridas qu’atuenaban. Quilinín asustóuse tou, ya 
you nun séi qué fixo, que quedóu engancháu al mulu.
El paisanu aguinchóulu ya Quilinín marchóu con él 
a rastras. You di-l.ly cuantas berridas pude pero conas 
cantaridas ya’l pimple, el tiacu taba xordu dafeitu.
86
Asina qu’ail.lí diba el miou Quilinín qu’entre l’andor­
gada, el sustu ya la calore escomencióu a soltase por 
enriba ya por embaxo d’aquel xeitu que nun había Dious 
quien s’arrimara a desfaer l’esbardagüertu.
¡Aiho, golía que trasfendía! Ya asina fuenon you que séi 
cuanto cachu, hasta que’l mulu fartu del pesu ya tamién 
a lo mechor del tafu, plantóuse. Quilinín aproveitóu pa 
soltase ya salíu como gatu escardáu, conos trapos esme­
neiraos ya arrabuñáu por tol cuerpu. El probe mulu que 
nun tenía arte nin parte nel negociu, chevóu una buena 
menada de chamascazos por vagu ya amás —dicía’l pai­
sanu— porque golía mal. Amirái p’ahí.

Cheganon los meleiros
El calechu ta entamáu. Los paisanos preparaos, las 
cartas na mesa, la madre embrocada nel.la p’amirare la 
partida, Paula repasando los calcetos ya las rapazas a lo 
que se tercie, más tirando pa la brisca que pa l’agucha.
La nueite taba feaca en pasando’l mes de setiembre, 
faía muitu aire ya chovía, asina qu’una d’el.las dixo dir 
a echare la palanca a la portona pa que l’aire nun la tru­
xera tola nueite de la ceca pa la meca.
87
La costume d’asomare la cabeza al camín por si 
ascasu había dalgo que gulismare, fíxo-l.ly d’alcontrase 
con dous meleiros cargaos de miel ya de velas. Como 
la nueite nun taba pa outra cousa, el.los aproveitanon 
la ocasión pa pedí-l.ly aveiru no portalón; asina que la 
rapaza de non mui buena gana, foi a dici-l.ly a la madre 
de dexalos pasare.
—¡Aiho nena! Ta buena la nueite pa dexalos fuera. 
Qu’entren ya da-l.lys dalgo pa que coman los animales 
ya el.los que xuban pa con nós.
La nena baxóu rabixando p’abaxo pensando na copona 
ya los tantos de la partida. Aquel.los tiacos fastidiárán-l.ly
la nueite dafeitu. Outramiente, a los paisanos nun fixo

falta manda-l.lys pasare: yá taban dentro, ¡miánicas!, 
como dous cuzos.
¡Ale! Atanon las mulas que truxían a los estandochos 
del carru, vieno la rapaza con un carpantu de yerba ya 
como la madre mandara, mandó-l.lys xubire p’arriba. 
Reburdianon dalgo polo baxo ya asina, turriando l’unu 
contra l’outru, xubienon pa la cocina.
—¡Pasái, ho! Ya poneivos cerca’l l.lume, que venides 
mochaos.
Los paisanos buena pinta nun tenían non, polo visto 
yeran padre ya fichu. El viechu tenía mal fostax, enfos­
cadacu, mazcuchando lo que falaba, con unos xixos 
que-l.ly colgaban por baxo las ourechas ya puercu, 
puercu dafeitu. El fichu nun yera menos; paecía, ¡mi 
alma Dious!, la cabeza un gochu mangáu nun palu..., 
nun palu bien l.largu. Amás nun faía falta dire muitu 
al.lá pa dase de cuenta que-l.ly faltaban dalgunos, por 
nun dicire muitos, branos.
88
Ofrecienon-l.lys unos tragos ya mientres que’l padre 
arrimóuse al l.lume, el fichu sentóuse conos homes. 
¡Muita risa pasanon, chachos!
Polo visto, nel pueblu onde tuvieran antias arrouba­
ran-l.lys el paraguas ya por eso venían tan mochaos los 
probes. El padre reprendiera al fichu ya éste taba tan 
fartu, tan fartu que pensaba marchare –dicía él– pa un 
sitiu cualquiera d’España: pa Reinosa, pa San Sebastián 
... repetíalu ya repetíalu ya los homes riían ya riían tou 
cuanto podían; ¡prestóu-l.lys pol vivire!

La brisca quedóu pa outru día ya cuando chegóu la 
hora cada unu foi pa sua casa ya los meleiros... a dor­
mire pal pachar, enque dormire, lo que se diz dormire, 
poucu durmienon. Tola nueite anduvienon de dientro 
pa fuera ya de fuera pa dientro por si ascasu-l.lys arrou­
baban. Como l’aire movía los tarros del miel ya el.los 
taban escardaos, salían a vere. Primeiro salía’l fichu ya 
contaba los botes a cuartas.
—Cuatro cuartas padre —dicía’l rapaz.
Volvían a sonare ya salía’l padre; como las cuartas nun 
yeras las mesmas, contaba:
—Tres cuartas nenu.
89
—¡Cagüen! ¡Fáltannos botes! Asina que ¡ala!, a cambiare 
tou de sitiu, a volvere a contare ya a echase outra vuelta.
Asina pasanon la nueite, contando, tracamundiando... 
¡Menudu traxín nun truxenon!
La madre ya las fichas nun peganon los güechos en 
tola nueite, nun vían la hora de qu’amaneciera ya aque-
l.los paisanos desaparecieran pa Reinosa, San Sebastián 
o pa la facienda’l diañu que los chevara.

índiz
de poesías ya cuentos

Poesías
Pol sendeiru la muerte ........................ 21
Xaxa ....................................................... 23
El rebol.lu ya el.la ................................. 25
Amanez ................................................. 27
L’alma d’Eva.......................................... 29
Yía la vida ............................................. 33
La brañera.............................................. 37
Amore miou .......................................... 39
La solombra d’él ................................... 41
Tua siempres, Pesicia ........................... 43
Soledá .................................................... 45
Volóu l’andurina................................... 47
92

Cuentos
Alcordanzas de nena............................ 53
La manteiga........................................... 55
Querida techa Xepona.......................... 57
Concha ya l’osu..................................... 61
Xente nueva........................................... 65
El demoniu Carlones............................ 69
La outra brañera.................................... 73
Conradu ya Felisa: la parexa feliz...... 77
De mastines ya l.lobos.......................... 81
Dúas ougüechas distintas.................... 83
El pereiru................................................ 85
Cheganon los meleiros......................... 87
93

Nuestra lengua está viva, se habla de ella, se 
trabaja, se vive... aunque no se hable de forma 
habitual. Detrás de este éxito, que lo es, hay esfuerzo
y trabajo, algunas decepciones y muchísimas 
satisfacciones. Esta es mi humilde aportación; 
seguiré aprendiendo, trabajando y disfrutando...
Pero con este libro cierro una de las etapas más
hermosas de mi vida, pletórica de personas,
actividades y experiencias en torno a esta
gran pasión: el pal.luezu.

