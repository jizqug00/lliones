
Prólogu
Un sitiu pa Zamora nel mapa
de la literatura asturllionesa
La literatura d’autor n’asturllionés ñaz, hasta onde sabe-
mos, con accentu zamoranu. Yá ye tiempu de volver a Zamo-
ra’l sitiu que merez na historia d’esta llengua y afirmar, con
rotundidá, esto qu’hai años que venimos apuntando con la
boca pequeiña. Nel 1610, casi tres décadas primeiro que l’as-
turianu Antón de Marirreguera, Gómez Suárez de Figueroa,
probablemente sayagués, recita unas copras nel Colexu de la
Compañía de Xesús en Salamanca “en la lengua propia de su
Aldea”. Y de las súes redondillas resúltamos agora más llonxa-
na la ortografía que la llengua utilizada: “Apareya dalmoçar /
moyer, fateyàme el fato, / que madado ñel ∫ocato / da Sala-
manca empontar...”.
Pero qu’esto nun mos faga cayer nun arguyu fatu. Nesta
obra podemos ver tamién tódolos condicionantes que marca-
rán la precariedá de la literatura asturllionesa en Zamora. Pa
emprincipiar, porque s’encuadra nel sayagués literariu, esi mo-
vimientu de la literatura castellana qu’arremedaba la llengua
de las zonas rurales y limitaba’l sou usu a contextos satíricos.
Onque eiquí la fala ye real, y todu’l textu está n’asturllionés,
Suárez de Figueroa contribuye a perpetuar la burlla y la marxi-
nación a la de dirixise non a las personas colas que comparte
idioma, sinón al públicu alófonu d’un centru de poder, que
valorará los sous versos “por ∫er lenguaje tan cerrado que ape-
nas ∫e entiende”.

10 El Llumbreiru. Antoloxía de Literatura Asturllionesa en Zamora
Pa siguir, porque ye un exemplu aisláu y sin continuidá.
Nun conocemos más obras de Suárez de Figueroa, nin sabe-
mos siquiera si tratóu con Manuel Herrera de Gallinato, l’autor
d’outras redondillas n’asturllionés del 1629. Pero con lo que
seguro que nun tuvo nada que ver ye con la literatura poste-
rior nesta llengua: nin la de Zamora, nin la d’Asturias (que co-
menzaríe daqueilla una caminada lenta pero constante), nin la
de nenguna parte del territoriu lingüísticu al que daba’l llom-
bu. La renuncia a crear una literatura pa la comunidá falante
d’asturllionés condenóu a esti autor al olvidu de la historia, fa-
ciendo por que güei tengamos que reivindicar el sou ñombre.
D’últimas, porque ye especialmente significativu que la
primera obra d’autor conocíu n’asturllionés esteya escrita nuna
variedá d’esta llengua yá extinta: la de Sayagu, una comarca
onde vai décadas que las falas populares tienen un componen-
te mayormente castellanu. Las copras de Suárez de Figueroa
predicen asina l’únicu futuru qu’espera, si nun revertimos la
actual tendencia glotocida, a toda la literatura n’asturllionés: el
de servir de testimoniu estéril d’un idioma muertu.
Minusvaloración, subsidiariedá, aislamientu y desapari-
ción. Esas son las constantes que movionen la historia del as-
turllionés nos siegros siguientes. Y diónense y danse en toda
la xeografía del idioma, pero fuei Zamora, sin duda, l’hermanu
pobre, el territoriu más prexudicáu por todas eillas. Los diá-
logos de César Morán Bardón, las historias recoyidas por Luis
Cortés Vázquez ou los textos de la revista Viéspura quedonen
cumo exemplos anecdóticos que nun quisionen o nun fonen
quien d’armar nesta tierra una literatura asturllionesa conti-
nuada y consciente de sí mesma. Namás n’Aliste, y mui recien-
temente, podemos falar d’un grupicu d’escritores y escritoras
que se retroalimentan débilmente nel usu d’esta llengua. Pero
esti grupu escribe entavía namás pa la súe comarca, siendo
polo xeneral ignoráu pol restu de la comunidá de falantes
d’asturllionés y ignorante d’eilla.

El Llumbreiru. Antoloxía de Literatura Asturllionesa en Zamora 11
Pa romper con esa dinámica y p’abrir las puertas del as-
turllionés zamoranu al mundu, ñacióu nel 2004 l’Asociación
Cultural Zamorana Furmientu, orixe últimu de los textos inclu-
yíos nesta antoloxía. La súe xeira productiva de dúes décadas
devolvióu-le dignidá a los zamoranos y zamoranas falantes
d’esta llengua, al tiempu que les abríe todu un espaciu de co-
municación desconocíu hasta entonces: el que s’extiende de la
mar asturiana al arribanzu sendinés. Y nesi llabor reivindicati-
vu tuvo un papel especial el desenvolvimientu d’una literatura
que fuei revolucionaria frente a todo lo que se ficiera hasta esi
momentu en Zamora. Esa, y non outra, ye la principal xustifi-
cación de la obra que tienes agora nas manos.
Nun se trata de qu’estos textos nun merezan ser antolo-
gaos por méritos propios. Abonda neillos la cualidá literaria,
está craru, pero tamién podíamos atopala nos que los pre-
cedionen ou nos que continúan escribiéndose dende outras
coordenadas sociolingüísticas. La gran novedá de la literatura
qu’aparecióu con Furmientu ye la d’intentar llibrarse de las
trabas que limitonen l’usu escritu de la llengua hasta agora. Las
autoras y autores d’estas páxinas muestran, sin prexuicios, que
l’asturllionés zamoranu sirve pa tódalas temáticas ou xéneros,
que la literatura nesti idioma dialoga sin complexos con cual-
quier outra del mundu, que nun hai nada que nun se pueda
expresar na llengua de casa. Y falan pa la xente más cercana
sabiendo tamién qu’hai una comunidá, acullá de las marras de
los sous puebros, dispuesta a lleer lo qu’escriben. Que las pe-
culiaridades de la súe fala nun son outra cousa que’l sou xeitu
de pertenecer a esta casa común que ye l’asturllionés.
Contra las voces que saldrán (que siempre salen) a dicir
que mos encerramos nel particularismu y el pasáu, ye necesa-
riu recordar que siegros de negación de la realidá lingüística
zamorana namás truxonen a esta tierra’l desarraigu, l’abando-
nu y la despoblación. Escribir nel nuesu idioma ye la manera
d’atopar un sitiu pa nós nel mundu, de buscar caminos que
nun cuerran necesariamente pa contra esos centros que quie-

12 El Llumbreiru. Antoloxía de Literatura Asturllionesa en Zamora
ren condicionar toda la nuesa cultura. Esti llibru abre rutas al
norte por breyas olvidadas y eicha zangas al Dueru pa con-
trabandiar con l’outru llau de la raya. Pon nuna llengua crara
palabras danesas, griegas ou alemanas, que se vuelven más
universales al ser tamién nuesas. Nél, resuenan ecos que mos
permiten construyir outras historias posibles.
Escribir dende eiquí y pa eiquí pa poder situarmos nel
mundu: neso tan simple y tan difícil reside la verdadera lite-
ratura. Y eso ye lo que facen los textos que vienen a conti-
nuación, ufiertándomos a las y los falantes d’esta llengua una
oportunidá de revertir el futuru amargu que profetizonen pa
nós. Pero con esi regalu que mos dan, déixanmos tamién una
responsabilidá bien fonda. Pal caminu que tenemos delantre,
será necesariu dibuxar mapas que mos permitan repensarmos,
nos que se veya representada toda la xente qu’usa esta llengua,
qu’acuten un sitiu tamién pa quien chegóu primeiro. Porque
si Suárez de Figueroa nun pudo ser el puntu de salida d’una
literatura n’asturllionés nel pasáu, quiciás puédamos facer que
lu seya de tódalas literaturas futuras.
Iván Cuevas

Introducción
Nos últimos años pudimos ver cúmo la literatura n’as-
turllionés na provincia de Zamora diba amodo conquistando
nuevos territorios, especialmente drento de los xéneros narra-
tivu y poéticu. Llonxe atrás quedan los titubeantes inicios d’un
siegru XX que nun s’atrevíu a usar las falas zamoranas más allá
de las estreitas liendes del diálogu costumista: César Morán,
Argimiro Crespo, Gregorio Rodríguez…
Hai que señalar que n’aquella dómina la situación de mi-
norización del asturllionés na provincia y el secular despres-
tixu de las variedades lingüísticas propias (alistanu, senabrés o
pachuecu, carbayés, sayagués…) impedían el ñacimientu d’ou-
tra literatura, y asina cumo los nuesos mayores nun usaban yá’l
llionés en rondas y romances pero inda sí en tonadas de baille
o en ciertas copras de tonu distendíu que se cantaban n’am-
bientes lúdicos, los zamoranos y zamoranas dimos por buena
la idea de que la nuesa llengua tradicional nun chegaba al al-
tor suficiente y que por tanto nun valía pa facer outra literatura
qu’esa. Y asina fuei que n’aquellas décadas l’usu escritu del
asturllionés costriñóuse drento de la descripción etnográfica y
d’un lemitante costumismu que, basándose en ciertos estereo-
tipos rurales, nun facía sinon propagar los antiguos prexuicios
del sayagués literariu de los siegros XV, XVI y XVII.
Pero’l tiempu pasóu y esti estreitu marcu bien aína es-
comenzóu a quedanos pequeiñu. El nuevu mileniu rompíu
tódolos prognósticos y d’un xeitu dafeitu sorprendente sentóu
las bases d’una nueva literatura na provincia, que se safaba de
prexuicios y complexos y que, arramándose más p’allá de las

14 El Llumbreiru. Antoloxía de Literatura Asturllionesa en Zamora
fronteiras del folclorismu y seique influenciada polos referen-
tes más inmediatos de las lletras mirandesas y asturianas, fuei
ganando terrenu y convenciéndose a sí mesma de que la llen-
gua de casa valía pa dalgo más que pa cuntar una ancécdota
graciosa nun monólogu o p’adrezar un relatu pintorescu con
ciertu tastu local.
Nesi caminu touvo y tien muito que ver la revista El Llum-
breiru, qu’escomenzóu a publicase nel añu 2005 pola Asocia-
ción Furmientu y que dende los sous inicios apostóu pola cria-
ción literaria n’asturllionés nas variedades propias del norte y
oeste de Zamora. La sua continuidá nel tiempu y la diversidá
d’outores/as —que suman nesta antoloxía más de venti—, son
dous de los sous principales valores. Asina, miembros de l’aso-
ciación nos sous comienzos y personas ayenas a ella col pasar
de los años, fonen llabrando y ampliando esi nuevu terrenu,
especialmente drento de los xéneros narrativu y poéticu.
Afortunadamente, tampouco nun podemos dicir qu’El
Llumbreiru haya monopolizao la escritura n’asturllionés en
Zamora nestos primeiros años del mileniu, pues existen, cumo
ye lóxicu, outras manifestaciones literarias d’indudable valor
qu’onque nun estean eiquí totalmente representadas queremos
destacare: el teatru alistanu (Obdulia Ríos, Modesto Domín-
guez, el Club de Comediantes Alistanos…), la revista Faceira,
publicada entre 2009 y 2011, y los llibros d’outoría individual
Llogas Carbayesas (2009) de Juan Andrés Oria de Rueda y
Eternamente nel amiente (2022) de María José Zurrón.
Cumo yá se dixo, estos avances fonen produciéndose en
pasos pequeiños y silenciosos, quiciás porque esta ñaciente
literatura, bien de veces estagayada, dispersa y sistemática-
mente esqueicida polos discursos culturales predominantes,
xerminóu nel substratu humilde d’una cultura pouco propensa
a dase importancia. Pero, con independencia del sou valor
literariu y artísticu, qu’indudablemente lo tien, nun se puede
ñegar que ñaz d’un amor por una llengua y una cultura que

El Llumbreiru. Antoloxía de Literatura Asturllionesa en Zamora 15
persiste aínda nel pulsu débil de los nuesos mayores. Y quiciás
solo por eso yá paga la pena.
Criterios de selección y orde
Los textos recoyíos nesti volume fonen publicaos orixi-
nalmente na revista El Llumbreiru, nel apartáu de Literatura
n’asturllionés de Zamora, entre los años 2005 y 2023. A esta
riestra —que forma’l gruesu de la colección—, añádense pun-
tualmente dalgunos textos de la revista Faceira, principalmen-
te ensayu y poesía, mas solamente aquellos d’outores zamora-
nos. Complétase esta antoloxía con outras obras procedentes
del llibru Xeira. Compendio gramatical de sanabrés (2020) y
de la revista Contrabando. El criteriu xeneral de selección ye
qu’estean escritos en variedades zamoranas del asturllionés.
En nengún casu nun se pretiende qu’estea eiquí todo lo publi-
cao pola asociación Furmientu nas dúas primeiras décadas del
siegru XXI, sinon numás una muestra amplia y suficientemente
representativa.
Preséntase todo ello en 3 capítulos: 1 Narrativa, 2 Ensayu
y 3 Poesía. L’orde d’apaición de los materiales respuende d’un
xeitu xeneral a la sua cronoloxía de publicación, onque n’ou-
casiones tentamos d’axuntar varias obras d’un mesmu outor o
temática, por mor de facilitar la sua llectura.
Nel primer capítulu, 1.1 Cuentos populares, tradiciona-
les y anécdotas diversas recoyemos un tagayicu de narracio-
nes breves, todas ellas con una fuerte conexión cono popular.
Dalgunas son versiones de cuentos tradicionales de la nuesa
provincia, reellaboraos a partir de las fuentes orales, cumo A
raposa y el llobu, El gallu Quiricu o l’archiconocida Lienda
del Llagu. Outras, siendo tamién populares, tienen oríxenes
xeográficos diversos: tal ye’l casu de la hestoria de Xuanín del
osu, un cuentu qu’está presente en diferentes puntos d’España
y América del Sur. Finalmente, hailas tamién qu’estarían más
cerca de la anécdota costumista o del diálogu, cumo socede

16 El Llumbreiru. Antoloxía de Literatura Asturllionesa en Zamora
con El ti Queitanu y l’oubispu, El buen mozancón o En tue
casa que non na mie.
Nel segundu subcapítulu, 1.2 Relatos, arrecadamos un
feixe de relatos breves d’outor conocíu: unas veces son cria-
ciones orixinales dafeitu cumo Aquella nueite o Tal vez perder,
outras adaptaciones llibres d’hestorias de rayíz popular cumo
Lluna o Felecidá y el Muxu. D’outra manu, nel subcapítulu 1.3
Outros textos vamos remexar trabayos que, pola sua variedá,
resultan difíciles de clasificar. La mayoría podrían considerase
artículos d’opinión, con enfoques de lo más variao: dende te-
mas de cultura tradicional hasta sociales o políticos: L’orgullu
campesinu, Una hestoria de catastróficas desdichas... Outros
son reflexiones personales, vivencias o descripciones paisaxís-
ticas: Vieyas y grises fantasías, Teixedelu... Hailos tamién que,
pola sua carga lírica, s’achegarían más a la prosa poética.
Col siguiente subcapítulu, 1.4 Traducción de narrativa,
queremos descatar que la traducción al asturllionés foi cuasi
una ñecesidá nel movimientu de reivindicación lingüística en
Zamora, por mor de la escasez de textos literarios cona que
s’alcontraba quien quería escribir y lier nesta llengua. Nun ha
estrañar que nesti apartáu váyamos atopar narrativa d’oríxenes
y épocas diversos. Pa facilitar la llectura criamos dous apartaos
específicos que, pol sou pesu y recurrencia nas publicaciones
d’El Llumbreiru, merecen un tratu a parte. Trátanse por un llau
de las abondosas traducciones de las fábulas d’Esopo (1.4.1),
ellaboradas por Jesús González y, por outru, las de varios de
los cuentos de Hans Christian Andersen (1.4.2), volcaos al se-
nabrés por Javier López. Dexamos pal apartáu final desti sub-
capítulu (1.4.3) outras traducciones de distinta procedencia:
Homero, Jean de La Fontaine, Charles Perrault…
El segundu subcapítulu d’esti llibru dedícase al ensayu,
xéneru ontavía por explorar drento del llionés de Zamora,
pero del que cuntamos con dalgunos exemplos, principalmen-
te procedentes de la revista Faceira.

El Llumbreiru. Antoloxía de Literatura Asturllionesa en Zamora 17
Y por últimu tenemos el capítulu 3 Poesía, qu’amuestra
ensin duda una de las vertientes literarias del asturllionés na
nuesa provincia que más frutos tien collechaos y na que vemos
una voluntá d’experimentación col idioma mayor. Nel subapar-
táu 3.1 agrupamos poemas orixinales, organizaos por outor/a,
tentando asina de facilitar al/la llector/a l’acercamientu a la
obra d’un xeitu más completu. A ello añadimos finalmente
una última sección de traduciones de distintos poemas (3.2)
dende l’italianu, el portugués, l’alemán y el francés d’escritores
tan dispares cumo Cesare Pavese, Fernando Pessoa, Friedrich
Hölderlin o Georges Brassens.
A.C.Z. FURMIENTU

1. Narrativa

El Llumbreiru. Antoloxía de Literatura Asturllionesa en Zamora 21
1.1. Cuentos populares, tradicionales
y anécdotas diversas
UN CASO PERDÍO1
Pitaciega (pseudónimu)
Cuando ñacióu pusiórenle Rodolfo pero na sua casa y nel
puebro tódala xenti le llamaba Fitu. Fitu yera un pouco tolo
pero nun tanto cumo en prencipio semeyara. En cuantis que
tuvo uso di rezón, los suyos pensoren qu’aquel rapá nun valía
nin pa facere un suco bien dreicho y que la fatalidá habíase
cebao cola famila: yera un caso perdío. El tiempo, sin embar-
go, quitaríalos la rezón.
Nuna oucasión, nel vrano que fizo los treci, Fitu marchóu
cun outros rapaces y dalgún mozo a las fiestas di Santa Olaya
sin icire nada’n casa. Al acabare’l beile, Fitu cayóu na cuenta
que yera yá mui tardi y alcordóuse di los sous padres, que ya
andaríen preocupaos y perguntando a los vecinos si vioren
al chico. Los mozos que le truxeran nel coche esaparecieran,
quiciás cun dalguna moza, o más siguro estaríen bebiendo na
corte onde los mozos di Santa Olaya teníen la peña. Fitu nun
vía el xeito di volvere al sou puebro. Yera nochi pechada y ha-
bié más di 20 kilómetros disquiá La Veiga. La Veiga, pensóu: el
sou puebro yera’l mayore di tódala comarca y por eso mesmo
estaba ende’l centro salú.
Una ideya entamóu entoncis a rondale pola tiesta. Por
pouco tiempo, porque di seguío pasóu a la aición. Fuei pal
1. Pitaciega (pseudónimu), (2005). Un caso perdío. El llumbreiru, 10.
Trátase d’una anécdota ficticia narrada dende’l sentíu del humor, escrita
nel asturllionés del noroeste provincial y ambientada nun llugar tamién in-
ventáu, Santa Olaya.

22 El Llumbreiru. Antoloxía de Literatura Asturllionesa en Zamora
bar, acunchigóuse al teléfono y marcóu’l númaro del centro
salú di La Veiga:
—¿Oiga? Le llamo di Santa Olaya. En la praza hai un mozo
tirao nel suelo ichando sangre pola cabeza. Hagan el favore di
venire pronto.
Lluego Fitu marchóu pa la praza. La fiesta terminara y
namás quedaban dalgunos mozos borrachos dando aturríos.
Apañóu un xeixo y diouse cun él na vidaya: el sangre princi-
pióu manare cumo un rigueiro bermeyo. Nun tuvo mieo, na-
más palpóu la freicha y sonrisóuse. Endispués, ichóuse contra
una parede aguardando que lligara la ambulancia que diba
llevale a la sou casa.
El Fitu serié un pouco tolo pero nun yera nengún fato,
nun siñore, él nun yera un bobalán.

El Llumbreiru. Antoloxía de Literatura Asturllionesa en Zamora 23
XUANÍN DEL OSU2
Fernando Álvarez-Balbuena, Javier López y Xepe Valle
Yera una vez un matrimoniu de recién casaos que vivía
nel monte, cuidando’l fatu por ende p’arriba, pá Fuonte Piollo-
sa, xunta Valdeluorcu.
Un día, l’home, que se chamaba Xuan, tuvo que baixar á
Baña y deixóu sola a mullere. Debía de volver pá cena, pero
pasóu el tiempu, vieno a ñuoite y l’home ¡que nun chegaba!
Hasta que yá mui tarde, cuando solo andaban por el mundu a
lluna p’arriba y os llobos p’abaixo, piconen á puorta. Eilla co-
rriéu a abrire, asperando ver al sou Xuan, pero ¡redieusla! nun
yera l’home’l que picaba, sinón un osu grandísimu, l’osu que
tenía amedrantada á xente de todos os puobros y llugaricos
d’aqueilla parte. Eilla corriéu asustada a asconderse d’aqueilla
fiera del diañe, pero l’osu corriéu más, garróula conas mano-
nas y llevóula cautiva á súa cuova, onde la fizo a súa mullere…
¡Cumo lo ouyides!
Cuando yá empricipiaba a alboriar, chegóu Xuan a casa, y
al ver qu’eilla nun estaba drento, corriéu desesperáu por esos
montes de Dieus chamándola a voces que partían l’alma. Pero
nun la alcontróu enxamás y, desesperáu, el cuitadicu morriéu
de pena al poucu tiempu.
2. Álvarez-Balbuena, F., López, X. y Valle, X. (2005). Xuanín del Osu. El
Llumbreiru, 3. Versión escrita en senabrés d’un cuentu tradicional de Cabrei-
ra (Llión). Narra la hestoria d’una muyer, madre d’un fiyu metá animal y metá
humanu. Conócense variantes d’esta lienda n’Asturias, País Vascu y en llug-
ares d’Hispanoamérica. Eiquí’l rapaz lleva’l nome de Xuanín del Osu, onque
n’outros puntos sería Juan del Oso, Xuan o Unai. Los casos d’arctantropía
son abondosas nas mitoloxías europeas y asiáticas. Valgan los exemplos del
mitu coreanu del Dan-Gun, nel qu’un osu se convierte en muyer, o las nar-
raciones del guerreiru nórdicu Bödvar Bjarki, un berserker qu’asemeyaba la
forma del animal cuando entraba en batalla.

24 El Llumbreiru. Antoloxía de Literatura Asturllionesa en Zamora
Dende entuonces, a mullere, que yera ñuova y fresca
cumo una rosica, tuvo que vivir conel osu, chorando descon-
solada ñuoite y día cumo una madalena.
Pasóu el tiempu y un día ñaciéu-le un fillu al que le pu-
so’l ñombre de Xuan, en memoria de sou padre. Yera un ñiñu
preciosu, pero con una fuorza... ¡ai, madre, qué forzota tenía
a criyatura! Y con súa madre y l’osu que los tenía acautivaos,
viviéu Xuanín, medrando y faciéndose cada vez más grande y
más fortón.
Un día que yera a fiesta d’A Baña y l’osu había saliéu a
cazare, a muller sintiéu gana de baixar al baille del puobru,
y dixo-le a Xuanín: “¡Ai, miu rapá, si pudiéramos emburriar a
llouxa y llibrarnos d’esti aveséu…!” Entuonces Xuanín dixo-le
qu’eso lo facía él conel deu mezmín. ¡Y dito y feito! Pouco
despuéis a madre y el fillu chegonen á Baña y presentónense
nel baille. ¡Naide podía crer aquel milagru!
Cuando l’osu volviéu á cuova y la vieu vacía empezóu a
bramare. Di qu’as bramidas se sentían mueitas leuguas alredo-
re. Desesperáu, rompiéu a llouxa que facía de puorta y corriéu
lluogo hasta A Baña en busca da muller y del rapá. Pero os
homes del llugar yá estaban preveníos con grandes palos y pi-
cos y ferramienta, y cuando l’osu chegóu y vieu aqueillo, asus-
tóuse y fuyiéu espantáu carambiyándose. Naide volviéu a velu
ñunca por A Piollosa, por Valdeluercu nin por parte nenguna.
Xuanín y súa madre quedonen n’A Baña. Eilla ñunca se
casóu, a pobrica, pero viviéu cuidada y defendida por “Xua-
nín del Osu”, qu’así yera cumo le chamaba a xente. Y por
algo debía sere, creo you; porque’l mozu, cuantu más tiempu
tenía, más s’asomellaba a un osu y más le gustaba correr por
esos montes as ñuoites de lluna chena. Hasta se dicía que s’al-
contraba a escondidiellas conel osu qu’acautivóu a súa madre
cuando yera recién casada, pero eso, si yía verdá o nou… ¡vai
tu a sabere!

El Llumbreiru. Antoloxía de Literatura Asturllionesa en Zamora 25
EL TI QUEITANU Y L’OUBISPU3
José Alfredo Hernández
Había muitos años que’l siñor oubispu nun visitaba a nue-
sa aldeya. Bueno, en verdá nin os más viellos se recordaban da
última ve que tal cousa socediera, nomás el tí Queitano, que
naire sabía cuántos años tenía —algunos dicían que yera más
viellu qu’el castañeiru das Llamiellas— viéralu de rapá nuna
ocasión en qu’estuvo de visita en Surbial, onque cuidaba que
nun podía tratarse del mesmo oubispu, nun siendo que tuviera
feitu pautu cun el diabru, cousa que nun semellaba mui pro-
pia de persona tan relixosa y prencipal. Cuna noticia da visita
andábamos todos mui inquietos, precupaos pol recibimientu
qu’habíamos de dare á súa Ilustrísima persona, y despuéis de
facer concellu acordóuse qu’el tí Queitano fora’l representante,
por ser de todos os vecinos l’únicu qu’había estáu —y según
él, tamién faláu— cun un oubispu.
Yera un Samartinu ás once da mañana cuando chegóu
al nuesu llugar despuéis d’un llargu y cansinu viaxe dende
Estorga. Toda a xente del aldeya —homes y mulleres, viellos
y ñuevos, mozos, rapaces y ñiños— alcontrábase aguardan-
do delantre del igresia y el cura, don Pascual, el primeiru de
todos. Cuando baixóu del coche todos quedemos tantico de-
cepcionaos: cuntábamos vere un home mui viellu, cun llargas
y brancas barbas, un Dios Padre Omnipotente y Relluciente
baixáu del cielu, y el que víamos yera un fraire gordu y cun
cara de sueñu, onque mui bien vestíu, eso sí. Lluegu que don
Pascual beisóu a manu al oubispu, el tí Queitano, sostribándo-
se na súa cayata d’avellaneira, diéu unos pasos y arimóusele.
3. Hernández, J.A. (2009). El ti Queitanu y l’oubispu. El Llumbreiru, 9. Nun
son poucos los puebros zamoranos onde esta anécdota se tien por propia,
cuntándose cumo socedida nel llugar, onque la sua enorme distribución fa
pensar lo contrario. Esta versión estaría escrita na fala de Senabria.

26 El Llumbreiru. Antoloxía de Literatura Asturllionesa en Zamora
Todos aguardábamos espectantes as palabras del viellu y a
respuesta que le diera l’oubispu.
—¿Quei tal vos pinta, ti oubispu? ¿Cúmo quedoren a tie
oubispa y os oubispicos?
L’oubispu puso unos uellos cumo pratos que le querían
marchar volando y abriéu a boca cumo que quería dicir algo
pero nun le salían as palabras. Todos miramos pa don Pascual
y vimos que tenía a cara branca cumo fariña sobre a ñeve.
Despuéis de que l’oubispu cansóu de papar aire, escuita-mos
por ve primeira a súa voz y parecía que nun estaba mui cun-
tentu, dixo:
—¿Y nun había en todo’l llugare unu menos animal pa
salire a recibirme?
En sentindo esta respuesta, el tí Queitanu puso cara de
poucos amigos y sin pensalo dúas veces, espetóule:
—Fézose concellu y estuvímolu falando y acordemos que
pa ser tu quien sos cualquier cousa abondaba.
D’esta van yá sesenta ou sesenta y cinco años, you ontavía
yera un rapacicu, mas nunca más volvimos a tener visita del
oubispu. Cierto ye que tiempu alantre houbo outros oubispos
nel oubispáu y diz qu’alguno quiso achegarse á nuesa aldeya,
pero diz que nomás qu’amentaba’l nome de Surbial y pregun-
taba si nun convendría facere una visita, todos os qu’andaban
al sou alredor —calónigos, vicarios, secretarios y hasta’l mes-
mo cocineiru— mudaban a cara y a escape respondían:
—¡Nou, nou, qu’esi yía’l puebru del tí Queitano…!
Y pronunciaban el nome del pobre viellu, qu’en groria
estea, cumo si estuvieran falando del mesmo demoñu.

El Llumbreiru. Antoloxía de Literatura Asturllionesa en Zamora 27
EL BUEN MOZANCÓN4
Severino Alonso
Cuentan las malas llenguas que nun puebru zamoranu,
unu perdíu nel requeixu más recónditu de la nuesa tierra, sin-
tioren vai muchos años esta conversa entre duas vieyicas cuan-
do calentaban el sol d’iviernu na parede d’una corte:
—Y, ¿cúmo le pinta a tou fiyu na ciudá?
—Bien, bien. El cuitadicu tien muchu trabayu. Nun para
nin pa ver volar a la bubiella.
—Vai años que nun lu veo. Yá será un buen mozu. ¿Qué
tiempu tien?
—N’agostu vai cumplir los 53.
—Sí, yá lo dicía you: un buen mozancón.
4. Alonso, S. (2007). El buen mozancón. El llumbreiru, 10. Ye un diálogu en
senabrés —seique de base real—, cumo muitos de los qu’aínda se cuentan
nos nuesos puebros, na llinia de los textos senabreses de César Morán de las
primeiras décadas del siegru XX.

28 El Llumbreiru. Antoloxía de Literatura Asturllionesa en Zamora
EL GALLU QUIRICU5
Severino Alonso
Hai muchos años qu’habié nun puebru un gallu que lla-
maban Quiricu. Naquel tiempu estaba mui contentu, porque lu
invitonen a la boda del tí Pericu, outru gallu d’una aldea de la
contorna. Cuando llegóu’l dié llavóuse bien, quitóu las cotras
y las cascarrias y marchóu a escape del pulleiru.
Pero, mientras caminaba pola rodeira, viou un granu de
centenu drento de la buesta d’una vaca. Como nu comióu
parva pola mañana esfambriaba y nu sabié qué facer. Pensóu:
—Si agora lu como ensuciaréi’l picu, pero si nu lu como
cuando vuelva ya nu estará.
Entós, cumo yera mui llambrión y l’estógamu le berriaba
mucho pola fame que tenié, metióu’l picu na buesta y enguli-
póu ese dichosu granu de centenu. Pero craro, encisnóu’l picu.
Cuando diba pol caminicu alcontróu una malva y espetóu:
—Malva, dame una foya pa llimpiar el picu, que marcho
a la boda del tí Pericu.
—Nu quiero —marmurióu la malva. Más allá alcontróu
una oveya que pastiaba nun llameiru:
—Oveya, pastia la malva, que la malva nu quiso dame
una foya pa llimpiar el picu, que marcho a la boda del tí Pe-
ricu.
5. Alonso, S. (2007). El Gallu Quiricu. El Llumbreiru, 11. Trátase d’unu de
los cuentos de tresmisión oral más conocíos, que se cuntaba a los rapaces
p’acochalos, pos las sucesivas repeticiones ayudaban a durmir. Circulan nos
nuesos puebros zamoranos varias versiones que se pueden resumir en dúas:
la qu’eiquí se presenta, que tien la finalidá de que’l rapá se durma, y outra,
seique más moderna, na que Quiricu acaba comiendo’l cocu que-le deixa
por trafulleiru eillí onde vai. Esta segunda versión tien una final feliz y una
conclusión edificante, polo que podemos suponer que ye una versión remo-
cicada de l’anterior.

El Llumbreiru. Antoloxía de Literatura Asturllionesa en Zamora 29
—Nu quiero —berrióu la oveya. Esculóu y acullá atopóu
un llobu:
—Llobu, come la oveya, que la oveya nu quiso pastiar la
malva, la malva nu quiso dame una foya pa llimpiar el picu,
que marcho a la boda del tí Pericu.
—Nu quiero —aullóu’l llobu. Siguióu andando pola ro-
deira y allalantre viou un perru con carrancas nel pescuezu:
—Perru, muerde al llobu, que’l llobu nu quiso comer la
oveya, la oveya nu quiso pastiar la malva, la malva nu quiso
dame una foya pa llimpiar el picu, que marcho a la boda del
tí Pericu.
—Nu quiero —lladróu’l perru.
Más allá atopóu un palu que paecié una cayata feicha cola
madeira d’un carbayu:
—Palu, pega’l perru, que’l perru nu quiso morder al llobu,
el llobu nu quiso comer la oveya, la oveya nu quiso pastiar la
malva, la malva nu quiso dame una foya pa llimpiar el picu,
que marcho a la boda del tí Pericu.
—Nu quiero —maramuñóu’l palu.
Entós marchóu y más alantre viou un fuegu pequerrín
qu’habié nos borrayos d’un llumbreiru:
—Fuegu, queima’l palu, que’l palu nu quiso pegar al pe-
rru, el perru nu quiso morder al llobu, el llobu nu quiso comer
la oveya, la oveya nu quiso pastiar la malva, la malva nu quiso
dame una foya pa llimpiar el picu, que marcho a la boda del
tí Pericu.
—Nu quiero —espetóu’l fuegu. Acullá alcontróu agua
nun regueiru:
—Agua, amata’l fuegu, que’l fuegu nu quiso queimar el
palu, el palu nu quiso pegar al perru, el perru nu quiso morder
al llobu, el llobu nu quiso comer la oveya, la oveya nu quiso

30 El Llumbreiru. Antoloxía de Literatura Asturllionesa en Zamora
pastiar la malva, la malva nu quiso dame una foya pa llimpiar
el picu, que marcho a la boda del tí Pericu.
—Nu quiero —gurgutióu l’agua.
N’outru llugar del caminu viou un animal que paez un ca-
ballu, pero más pequeñu y de color escuru. Agora nu recuerdo
cómo se llama… Nu sei… ¿Sabes tú cuál digo?
—¡Sí! ¡Será un burru!
—Pos llevántale la pata y béisale’l culu.
Y acabóuse’l cuentu y pasóu la gallina por embaju’l güertu.

El Llumbreiru. Antoloxía de Literatura Asturllionesa en Zamora 31
A RAPOSA Y EL LLOBU6
Severino Alonso
Yera una vez una raposa chamada Isabel que folgaba
escondida nun escobal xunta un caminu. Soñarenta de tanta
llarateina y tranquilidá, testillaba tumbadaca nel suolu. Sin em-
bargu, al poucu ratu ouyíu orniar a un burru. Amodín llevan-
tóuse, miróu alredore y efectivamente víu un burru y tamién
un home que diban pa contra’l puobru por esi mesmu cami-
nu. Cumo yera mui cuza, esperóu amouchada entre escobas
y uces pa vere qué se trayían entre manos. Cuando pasonen
al llau observóu que l’animal tenía unas alforxas chenas de
sardinas atadas al llombu.
«Craro, ye’l pescadeiru —pensóu eilla—. Todos os llunes
cumo güei a estas horas vai pá feira del puobru a vendere pes-
cáu. Diréi detrás pa vere si puedo roubare dalgo.»
Entuonces, a famienta raposa foi tras d’eillos. Un momen-
ticu despuéis entrambos fecionen una pousa na selombra d’un
castañeiru. Nun descuidu, Isabel arrapazóu una riestra de sar-
dinas. Marchóu a feliz raposa d’eillí, escondíuse y encetóu as
sardinas. Pero mientras marmiaba plácidamente aparecíu un
llobu bardinu chamáu Diego que-le dixo:
—Isabel, veyo que te fartesti con una comida que güel
mui bien. ¿Ónde la alcontresti? Dende entiyere nun pruobo bo-
cáu, nin una faragulla, y estoi pasáu de tanta fame que trayo.
—¡Huoi! ¿As sardinas…? Estaban na Llagonica del Chanu
—mintíu—. On había muitas cuando vini peiquí. Si te parez,
voi contigu y así ves el sitiu onde quedonen.
6. Alonso, S. (2008). A raposa y el llobu. El llumbreiru, 13. Dicían los vieyos
de los nuesos puebros, cona sua impagable sabiduría popular, qu’a raposa
siempre foi más llista que’l llobu. Bien lo sabían. Pa exemplificalo, naquellas
nueites de seranos y filandares relatábanse cuentos y liendas cumo esta, mui
conocida nel noroeste de la provincia.

32 El Llumbreiru. Antoloxía de Literatura Asturllionesa en Zamora
—Nun conozo esi llugare del que falas, conque diréi con-
tigo —aceptóu Diego.
Entuonces os dous tescolonen d’eillí y el llambrión del
llobu imaxinábase comendo tan magníficu manxare. Pero Isa-
bel, que yera más lista que’l diañe, berruntóu que yera una
ocasión pintada pa prepararle una llavacierna al cuitáu de Die-
go. D’esa forma envede empuntiarlu por a breya que diba pá
llagona, apetamente foi pol caminu principal, que pasaba pol
mediu del puobru.
Así, deque entronen na villa y chegonen a una pequeiña
colaga, Isabel evaporóuse igual que’l fumu que sal das vuosas
chimeneas. Desiguida aparecionen lladrando mediu lloucos unos
perros conos uollos inyectaos en sangre (lindamente enzoullaos
por a raposa). Atrapáu naqueilla oullariza, Diego víase con un
pía na fuoca, así que, presinándose y encomendándode a Dios y
al oudemu, uspióu del sitiu ascape, cuorre que te cuorre…
Pero os condenaos perros nun yeran mancos y corrían
cumo corzas.
Onque finalmente consiguíu escapare, os perros man-
conen muitu al morredizu Diego, que tenía una montoneira
de feridas y manqueinas na cabeza y nas patas. Cuyincando,
chegóu al amentada Llagonica del Chanu, pensando qu’a lo
menos diba fartarse con todas as sardinas qu’houbiera naquel
llugare. Mas a quien víu foi a Isabel encarrapitada na cutrulla
d’un carballu, rindo mientras dicía:
¿Quién será aquel galán
qu’hai naquel carrascal,
conas calzas coloradas
y el sombreiru galán, galán?
El llobu, encenegáu cona risalada da maldita raposa que
le había engañao, fungóu:
Calla, Isabel, que cumo vaya p’allá
couces y patadas heite de dar.

El Llumbreiru. Antoloxía de Literatura Asturllionesa en Zamora 33
¿A QUIÉN EMBELECA USTÉ?7
Severino Alonso
Contónenme una vez la historia del tí Pepe, un señore
xordu que vivía vai muitos años nun puebru d’esos que que-
dan pa contra a sierra. Cumu el pobre nun ouyía nada, unos
rapaces burlábanse d’él y siempre que lu vían aceñaban y
decían:
—¿A quién embeleca usté, tí Pepe?
Y el cuitadicu, pensando que lu saludaban educadamen-
te, contestaba:
—Adiós, fillos, adiós…
7. Alonso, S. (2010). ¿A quién embeleca usté?. El llumbreiru, 22. Brevísima
anécdota en senabrés, de las muitas que se cuntaban nos nuesos puebros.

34 El Llumbreiru. Antoloxía de Literatura Asturllionesa en Zamora
EN TUE CASA QUE NON NA MIE8
José Luis Gutiérrez ‘Guti’ y José Alfredo Hernández
Un cerru nun ye una mazaroca, qu’a mazaroca ye de llinu
y el cerru de llana, de llana d’ouveilla, y el llinu ye dus llina-
res, y pobre da que nun sabiera filar, que decían que quién la
diba a querere, que ye l’uficiu das mulleres, filare á rueca y al
fusu. Di que yera una moza y que nun queríe filare, y chegóu’l
díe que diban a pedirla y ya chegan a casa d’eilla us padrinus
del noviu y tamién a madrina, y por engrandecerla a madre
cargóule una mazarucona de llinu ena rueca comu un mundu
de grande y mandóula pá cucina a facere que filaba, qu’eilla
nun sabíe, y mientres qu’eillos arregronen el casamientu eilla
aburríu a rueca y tinían un pote de caldu grande ena cucina,
grande porque si habíe arregru lluegu cenaban todos juntos, y
comu eilla aborrecíu a rueca puis púsose a cumere del caldu,
y ya s’arregronen y dijo a madre d’eilla al noviu que pasara a
saludarla á cucina y él víula chancada de patas cumendo del
pote a lo que daba a coller y a rueca nel escañu, y ya salíu
p’afuera él, y díjole a madre “¿vístela, vístela?” y dijo él “vila,
vila”, “puis comu ésa una al díe” dijo a madre y él dijo “en tue
casa que non na míe” y desficionen el casamientu.
8. Gutiérrez, J.L. y Hernández, J.A. (2015). En tue casa que non na mie, El
Llumbreiru, 40. Trátase d’una anécdota en senabrés sobre un arreglu matri-
monial que describe un ambiente fuertemente tipificáu, escritu a partir d’un
cuentu recoyíu a Dorotea Caballero en Viñas d’Aliste en 1993.

El Llumbreiru. Antoloxía de Literatura Asturllionesa en Zamora 35
LA FÛONTE’L PARAIZ´U9
Thierry Alves “Thiégui”
Un die, un rapaç tubu a sue mai mi malica y dezirun-l que
tenie qu’ir a saber de la fuônte’l paraiz´u. Aquessa fuônte daba
u˜a auga magica y solu issu yê que la pudie curar. Açpuis, él
nun sabie cume fazer pra achar aquessa fuônte. Pus naide sa-
bie’l sitiu. Aton saliu dal llugar y andou, andou pu’lus caminus
anté qu’ancuntrou un probe.
Al rapaç que nun sabie pra onde iba pediu a’l probe se
sabie onde yê que se puôdie arranjar u˜a pouquechica d’auga
magica pra curar a sue mai. Açpuis, al probe metiu la manu
na sue çerrona sin dezi nada y saca d’alla u˜a bola toda priêta
y que’l diç assi:
Tu, agarra-me aquesta bola, fai la rodar pur aquesse ca-
minu abaixu y vai atras d’eilla.... Mas ten cuidadu pra nun
ullar para tras, que muitus ullorun y eilli s’ancantorun!
Cuntina’l probe:
Mas ten cuidadu pra nun scuitares las vozes que te cha-
man, que muitus scuitorun y eilli s’ancantorun!
Mira vas pur aquesse caminu atras la bola...
Mas ten cuidadu pra nun pizz´ares nas manchas priêtas
dal caminu, que muitus pizz´orun y eilli s’ancantorun!
Al rapaç todu riju, tapou anton lus oubidus y bota-se pul
caminu atras la bola y a chancas pu’las manchas priêtas. La
bola tantu rudou que’l llevou a u˜a llagona, mas yêra u˜a llago-
na mi grande. Nun habie fuônte mas lumbrou-se-l que serie
ende que puderie cullir daquessa auga milagroz´a pra curar a
sue mai.
9. Alves, T. (2015). La fûonte ‘l paraiz´u. El llumbreiru, 42. Colaboración en
mirandés, fala asturllionesa del outru llau de la raya.

36 El Llumbreiru. Antoloxía de Literatura Asturllionesa en Zamora
Agarrou’l botu que trayie y puz´u-se a anchi-lu anté que
nun pudissa mas. Atou-lu bien atadu y fui-se a currer pul ca-
minu arriba. Mas quandu chegou a la purmeira mancha priêta
lumbrou-se-l que staba eilli u˜a pessona ancantada. Aton pra
saber se l’auga la llagona yêra verdadeiramiênte milagroz´a diç
que cu’l botu butou u˜a gotica na mancha... y ala llougu saliu
d’alla un princepe! Açpuis fui a butar u˜a gota n’outra mancha
eilli al lladu... y llougu l’aparciu un rei!
Aton a cada veç que l’aparcie u˜a mancha priêta, al rapaç
butaba-l u˜as pinguitas d’auga y assi sacou muitas pessonas;
reis y llabradores. Mas yêra muita gente y todus a agradece-
ren-l pur tener quebradu l’ancantu.
Pur fin turnou pal sou llugaricu, y diç que’l dou de buer
l’auga milagroz´a a sue mai y qu’assi cunseguiu salva-la dal mal
que tenie.

El Llumbreiru. Antoloxía de Literatura Asturllionesa en Zamora 37
EL LLOBU CREYE QUE LA LLUNA YE UN QUEISU10
Elisa de Lera
Andaba’l llobu bien esfambriáu ensin saber cúmo coyer
dalgún animal pa cumérselu. Entós atoupóuse cola raposa y
díxo-le:
—Señora raposa, voi comerte porque estoi esfambriáu y
morreréi.
Dixo la raposa:
—Peiro ¡mírame! estoi esmirriada, soi güesus y pelleiyu.
—Non, estabas bien gorda l’añu pasáu.
—¡L’añu pasáu! Esti añu tengu que amamantar cuatru fi-
yos y malapenas soi quien pa facer lleichi pa eillus.
—¡Nun m’importa!
El llobu diba morderla y la raposa dixo:
—Para, llobu, por favor. Sei ónde vive un señor que tien
un pouzu chenu queisu. Vamos y verás que nun mientu.
Marchonen llobu y raposa a pol queisu. Chegonen a ca’l
siñor y fonen al pouzu onde la lluna se reflexaba nel augua,
paecía un queisu. Asomóuse la raposa y dixo:
—¡Mira, llobu! ¡Ye un queisu grandón!
Asomóuse’l llobu, víu la lluna y pensóu que yera queisu
enque abarruntóu y dixo:
—Vai tou pol queisu, raposa.
La raposa metíuse nun caldeiru y baixóu pol queisu. Den-
de abaixo dixole al llobu:
10. Lera, E. de. (2023). El llobu creye que la lluna ye un queisu. El llumbrei-
ru, 72. Cuentu tradicional na fala de La Carbayeda.

38 El Llumbreiru. Antoloxía de Literatura Asturllionesa en Zamora
—¡Ye un queisu bien grande! Nun puedo sola, ayúdame.
—¿Cúmo quies que entre? Nun puedo.
—Nun seyas borricu, metete nel outru caldeiru y baixa.
Entós, metíuse la raposa nel caldeiru nel que baixóu. El
llobu metíuse nel outru y cumo pesaba más baixóu y la raposa
xubíu.
Quedóuse eillí’l llobu buscando’l queisu y marchóuse la
raposa colos sous fiyicos bien feliz.

El Llumbreiru. Antoloxía de Literatura Asturllionesa en Zamora 39
LA LEYENDA DEL LAGO11
Tradicional
Antiguamente dicían que’l llagu yera Villaverde y chegóu
un pobre. Había un fornu y vieno pidindo llimosna y en todas
as casas ñegában-sela
Y despuéis chegóu a una casa na qu’estaban cocendo y
pidíu eillí llimosna. Tirónen-le un abortonicu pequeñu y cuan-
do-se lu fonen a sacar crecíu muito y nun lu pudionen sacar
del fornu. Despuéis tironen outru más grande y aquel ya lu
pudionen sacar.
Entuences dixo’l pobre que se salieran d’eillí, que diba a
fundir aquel llugar. Y despuéis dixo:
Eiquí finco’l mieu estacón,
eiquí salga un gargallón.
Eiquí finco’l mieu estaquete,
eiquí salga un gargallete.
Y cuando aquella xente miróu p’atrás ya lu víu fundíu,
fundíuse todo menos onde estaba’l fornu, que güei ye a Casi-
ca’l Llagu.
Y dicían que’l día de San Xuan s’oyían tocar as campanas
nel llagu, el qu’estuviera de buena manu, que’l que non, nun
las oyía. Una que la chamaban Ramona Partera, qu’estaba xor-
da, dicen que las oyía tocar.
Y estaba un home arando tiempu alantre y moscónen-le
os bueis y marchonen col aráu pal llagu. Despuéis salionen
con una campana na rella y al sacarla dicía unu al outru:
—Tira, buei Redondu.
11. Popular. (2020). La leyenda del lago. En: Xeira. Zamora: Furmientu.
Adaptación de la lienda recoyida en 1947 por Luis Cortés en Samartín, publi-
cada orixinalmente en Leyendas, cuentos y romances de Sanabria.

40 El Llumbreiru. Antoloxía de Literatura Asturllionesa en Zamora
Y dicía l’outru:
—Tira tu, que you estói nel fondu.
Y lluego dicía-le l’outru:
—Tira, buei Bragáu.
Y contestaba l’outru:
—Tira tu, que you estói ordeñáu.
Y vuelve a contestar-le l’outru:
—Si’l lleite que te saconen a cabeza abaxo te lu tironen.
Eso ya foi na porfía dos bueis
Y agora, el outra campana que quedóu nel llagu díxo-le:
Tu te vas, Verdosa.
you me quedo, Bamba,
y na vida del mundu
seréi you sacada.

El Llumbreiru. Antoloxía de Literatura Asturllionesa en Zamora 41
EL NOVIU QUE QUIER SER OUBISPU O REI12
Tradicional
Yera unu qu’andaba buscando novia pa casarse y des-
puéis por embaxo d’un balcón y vieu una xaula. Tenía un
páxaru drento y un letreiru baxo’l papu que dicía: “El que de
mi coma será oubispu o rei”.
L’amu del páxaru tenía una moza que casar y él nun la
quería porque yera pobre. Y deque vieu’l páxaru col letreiru
ordenóu de casarse con eilla pa comer el páxaru con intención
de ser oubispu o rei.
Cuando fonen a misa mandóu que mientras eillas se di-
ban casare que le cocieran el páxaru enteiru nun pucheiru pa
comerlu cuando vinieran.
Despuéis, mientras qu’eillos estaban casándose, quedóu
en casa un hermanu da novia y a madre. Y diéu-le fame al
hermanu da novia y pidiéu a sua madre de comere. Y eilla nun
vieu quei dar-le de comer y foi y diéu-le a pechuga del páxaru
qu’estaba cocéndose
Y cuando vieno’l noviu comiéu’l páxaru, pero cumo ya
había comieo l’outru a pechuga nun tenía méritu nengunu.
Estaba esperando a vere si salía oubispu o rei y nun saliéu pa
nada y l’hermanu da novia qu’había comieo a pechuga foi a
estudiar y lluego foi oubispu.
El noviu deque vieu aqueillo, cumo había comieo’l páxa-
ru, deixóu a novia y marchóu a que lu deixaran sere rei. Pero
cumo nun había comieo a pechuga del páxaru nun podía sere
rei nin oubispu y tuvo que cargare cona cruz del matrimoniu
12. Popular. (2020). El noviu que quier ser oubispu o rei. En: Xeira. Zamo-
ra: Furmientu. Adaptación de la lienda recoyida por Fritz Krüger en San
Ciprián, publicada orixinalmente en San Ciprián de Sanabria. Monografía
leonesa.

42 El Llumbreiru. Antoloxía de Literatura Asturllionesa en Zamora
y volvere pa sua mullere y vivire con eilla. Pero siempre suspi-
rando por nun habere sieo rei o oubispu.
Y con esta pena moriéuse y eilla quedóu p’atrás y foi pa
sou hermanu que yera un oubispu buenu y estuvo con él hasta
que se moriéu.

El Llumbreiru. Antoloxía de Literatura Asturllionesa en Zamora 43
1.2. Relatos
LLUNA13
Miguel Gelado
El poyu nun estaba llonxe del cañu d’augua da fontani-
ca qu’había en todu’l mediu’l patiu. Eillí, sentáu, cona mente
nas suas cousas de cuando mozu, nun viaxe imaxinariu, víase
bien de veces a caballu por as devesas del occidente hispanu.
Fantasiaba con unu dos conventos más bárbaros del imperiu,
entre ancinas y sofreiros, al frente da sua Turma nunas tierras
terminadas de pacificar, hostiles, pobres y duras.
El gritu d’un rapaz rompíu’l suave soníu del augua, dos
páxaros y del poucu aire que corría pol patiu.
—¡Buelu, buelu!
Yera’l ñetu, un rapaz d’once años, siempre curiosu que
tenía nel buelu un modelu, un amigu y quiciás un padre. El
rapaz sentóu nel poyu xunta del buelu y dixo:
—¡Buelu, buelu! Cuéntame dalguna historia de cuando
estuvisti n’Hispania.
Marciu miróu el augua cayer nel pilón, tornóu a cabeza
contra’l ñetu mientras-le miraba con tienros güellos y volvíu a
13. Gelado, M. (2008). Lluna. El Llumbreiru, 12. Esti relatu, col que’l escritor
carbayés recibíu’l tercer premiu nel II Certame Lliterariu La Caleya Reinu de
Llión, nel 2008, tien la sua base nuna lienda que s’asitia na Lagoa da Serpe,
en Ponte da Veiga, cerca de la liende del térmanu de Porto. Los personaxes
son una una muyer y una culuebra, frecuente esta última na mitoloíxa d’As-
turias, Llión y Zamora: suel custodiar tesouros en fuentes, cuevas, castros (de
mouros) y llagonas. L’acción —diznos l’outor— desarróllase nel siegru I d.
C., nel empiezu de la romanización de los ástures.

44 El Llumbreiru. Antoloxía de Literatura Asturllionesa en Zamora
onde estaba, llonxe, nas tierras dos astures, mui llonxe tamién
nel tiempu y escomenzóu a falar.
“Foi una vez que díbamos contra l’occidente del conventu
Astur en misión de vixilancia. Salimos de Petavoniu dúas Tur-
mas —unos sesenta homes d’a caballu comigo de decurión—.
Cuatro xornadas despuéis cheguemos al destinu, una pequeña
villa enriba d’un peñéu. Sekar dicían os arniciores, tribu as-
tur que vivía nella. Yera un puebru importante pal control da
contorna nel qu’había un pequeñu campamentu nuesu, con
treinta homes, onque nun foran nada de querer os sekenses
pasar a cuchiellu á guarnición, cousa tampouco non mui rara,
ya qu’os astures todos yeran xente bien brava y nun feita a
estar en paz muitu tiempu.
El rapaz repilóu. —Cumo te contaba —continuóu Mar-
ciu alegre al ver l’efectu deseáu nel ñetu— a villa estaba nel
cumbre d’un monte, al aveséu das grandes peñas que facen
parte da sierra de Belchaiz. El buelu, vendo qu’al ñetu nun-le
gustaba tanta descripción, continuóu col historia.
Despuéis d’instalarnos nel campamentu dos nuesos, cumo
on había craridá, quisi facer un pequeñu reconocimientu da
touza que chubía por a lladeira d’un monte, al outru llau del ríu
qu’arrodiaba a villa. Marchéi cuesta arriba pensando nas mias
cousas, sin mirar alredor. Asina, amodo, a nueite foi chegando
y a lluna, grande, redonda, tan chena de lluz que tornaba prata
os carballos, os teixos y os castañeiros que m’arrodiaban, facía
que fora de día en plena nueite.
Enantes de you querer, estaba andando por entre urces
y carqueixas. Nun chubía ya pero diba cada vez más aspacio,
más cansáu. Desiguida, eillí estaba a lluna, cien pasos delantre
de mi, nel mediu una llagona, dando tanta lluz el rellumbre
cumo a del cielu. Y you, amusgáu, cásique muertu de caminar
con todas as armas, aveiréime al oriella da llagona, deiéxi l’es-
cudu nel pisu y echéime sobre’l verde.

El Llumbreiru. Antoloxía de Literatura Asturllionesa en Zamora 45
Tenía a lluna nos güellos onque los pechara. Nun miraba
pa ella más qu’un curtu momentu y agora nun podía deixar
de verla. Espurríu na yerba xugaba a abrir y cerrar os güellos
y siempre estaba eillí, redonda, y tan guapa cumo una muller.
¿Vía a lluna o una moza? Si yera una muller sería a más
guapa que había visto nunca, col cabellu llargu y roxu mui
craru. Por un instante nun sabía si estaba espiertu. Erguíme y
eillí estaba ella, col augua da llagona hasta a cintura.
Tornóu a cabeza, sonríume y desaparecíu entre as au-
guas. You entovía de piedra y conas piernas tembrando volví
a echarme nel suelu. Nun podía más.
Espertóume una gran ruxideira que venía del augua. Nun
yera on de día, pero ya había craridá y dalguna raza de sol
chenóu os cumbres das peñas. De nuevo’l ruíxu. Miréi pá lla-
gona y on llonxe vi cúmo s’aconchegaba dalgo a escape. Brin-
quéi dende’l suelu mientras garraba l’escudu. Saquéi’l gladiu,
finquéi os pías nel suelu y entuences, y namás entuences, mi-
réi al frente, por cima l’escudu, aspacio.
¡Por Xúpiter! Yera una culuebra xigante conas escamas
cumo de prata y estaba ya nel oriella, a cuatro pasos de mi.
Cona cabeza fuera del augua, tenía a boca abierta, a llengua
bífida y dous caneiros cumo’l mieu escudu de grandes. Yera
aterrador.
D’un testarazu da culuebra, l’escudu saltóu en mil peda-
zos y you con ellos. Derrengáu nel suelu víame ya nel Eliseu.
Lluego a culuebra tiróuse sobre mi cumo si you fora un ratu y
entuences vila nos sous güellos. ¡Yera ella! Más tranquilu, sin
saber si tenía delantre a Afrodita o al monstruu más fúnebre
del orbe, espetéi-le el espada hasta a manu na gorxa; según
abríu a boca, p’almorzar col fillu de mia madre.
A bicha desaparecíu, nun había nin cabeza, nin cuerpu,
nin el sangre que tenía na manu y nel gladiu. Sin embargu, una
muller aparecíu cumo si esperara a mia chegada.

46 El Llumbreiru. Antoloxía de Literatura Asturllionesa en Zamora
Nun yera ya un sueñu. Yera una muller xoven y formosa;
tanto que m’encollíu l’estógamu. Nesti momentu sentí que nun
había de separtarme enxamás d’ella. Lluego acercóuse a mi y
díxome:
—Y tu, ¿quién sos?
—You soi Marciu —respondí.
—You soi Lluna —dixo ella nuna fala astur—, y voi estar
siempre contigo.
Y acabóuse.
—Vai a xugar —dixo’l buelu al rapaz.
Y mientras el niñu marchaba brincando pol patiu, el buelu
deióxu arramar una llágrima y volvíu a Hispania, ás tierras dos
astures. Entre carballos, ancinas, llagonas y touzas, acompañáu
por una guapa muller conos guedellos roxos.

El Llumbreiru. Antoloxía de Literatura Asturllionesa en Zamora 47
FELECIDÁ Y EL MUXU14
María José Zurrón
You diba muitu pur sue casa. Dábame pena de Felecidá,
yiera tan piquiñica y tan vieyina y cun’aqueillos oyos cumu
brancos que parecié que nun vía, que you le chevaba un tan-
ticu de caldu de berzas, o unas filluelas cuando mie mamica
facié pa nos o diba simpremente a facerle cumpaña y a que
me cuntara historias.
Eilla vivié cun a sue hermana Brígida y cun el sou cuñau
Fidel, peru chevábanse cumu’l perru y el gatu, nun se pudién
vere. Felecidá y Fidel se engarriaban todu’l dié pur una nada,
tirándose tarascadas pur cualquier cousa. Yiera pur esu que
deixaban casi todu’l tiempu sulica a Felecidá en casa y eillos
marchaban pur ende a facer sous trabayos y nun vulvién hasta
a noite cuandu ya Felecidá taba na cama.
Tenién un gatu, ñegru cumu un tizón, Felecidá chamábalu
Muxu. Yiera muy cariñosu, nun yiera esquivu cumu us outros,
al menos cumigo, purque Fidel siempre andaba decindo qu’ese
gatu yiera’l demoniu, que muitas veces diba tras d’él y cuando
se embabecaba l’arracañaba as piernas y lu facié esmurniarse.
Tamién decié que pur a noite diba cuandu él taba durmindo y
querié sacarle us oyos y que pur esu durmié tapau cun un cu-
bertor cabeza y todu, onque a veces casi se afugaba eillí metiú.
You nun pudié crer esu, serié outru gatu, purque a Muxu
hasta sahora nunca le habié visto you as uñas, cuando jugá-
bamos nun las sacaba fora, a veces you le apretaba n’as patas
pa vérselas y ni on asina lu cunseguié. You pensaba que serié
outru gatu distintu, siguro.
14. Zurrón, M. J. (2010). Felicidá y el Muxu. El Llumbreiru, 21. Estamos
delantre d’unu de los relatos en senabrés qu’apaecerían despuéis nel llibru
Eternamente nel amiente (2022), de la mesma outora. Recoyemos eiquí la
versión publicada orixinalmente en 2010.

48 El Llumbreiru. Antoloxía de Literatura Asturllionesa en Zamora
A veces venié a puerta da casa mie y miagaba y quedá-
bamos eillí jugando. Si Muxu s’espanzurraba bocarriba y nun
querié fiestas, d’eillí a una nada puniese a chuver, nun fallaba.
Outras muitas veces curóume us curnizuelos dus oyos pasán-
dome a cola pur us párpagos. Yiera a mejor melecina.
Outras veces parecié cumu si veniera a buscarme para dir
a ver a Felecidá. Echaba andar dous pasicos y miraba pa mí, si
diba tras dél, caminaba y si nun diba, nun paraba de miagar,
hasta que you decié:
—Voy a ver a Felecidá. Entuences marchábase currendo y
ya nun lu vulvía a vere.
You deciéle pa Felecidá qu’el gaticu le pudié facer cum-
paña y así nun estar sulica, que purquéi nunca la vía cun’él.
Eilla nun decié nada, pero dábale una risa qu’a veces casi
dábame miedu el ver aqueilla boca sin dientes y aqueilla cara
arrugada pur a risa.
Al ratu decié:
—¿Y pa quéi quiero you gatos teníndote a ti, ángel del
cielu?
Y el curazón dábame un vuelcu y pece que se me pasaba
el sustu.
Pa sustu el que paséi un dié d’aqueillos que fui a verla.
Entréi y eillí taba eilla n`a cuciña, a la lluz d’una miseria de
bumbilla qu’estaba amarrón del fumu da chiminea.
Parecié que nun me vía, tenié sarapito, nun me daba una
fala, quedóu crisada pa unas vurvuletas que habién entrao y
empezóu a decir pa eillas:
—¿Quín sos? Miu papicu, mie mamica..., ¿Quín sos? Cumu
te me pouses n’a cabeza, yie que venides a buscarme...
You de primeiras quedéi cumu petrificada n’el escañu,
hasta que me cayiú n’a tiesta una pingota d’as chourizas qu’es-

El Llumbreiru. Antoloxía de Literatura Asturllionesa en Zamora 49
taban n’el varal y me entróu tal miedu de qu’a vurvuleta se
m’houbiera pousao a mí, que marchéi currendo cumu si me
persiguiera el diabru en forma de culuebra.
You nun sei si serién el papicu u a mamica de Felecidá, el
casu qu’eillí olié muitu a vinu y el xarru lu vi you eillina al sou
llau, pero pur si acasu, mejor que se le pousaran a Felecidá
que ya yiera vieya y no a mí que you sólo yiera una rapacica.
Al ratu d’estar en casa sentí miagar al Muxu, salí y lu vi
muy raru, querié andar pero se espurría una y outra vez. Ese
dié ya nun quise dir outra vuelta a casa de Felecidá.
Al die d’alantre pasóu pur a puerta de mie casa Fidel, diba
leriando dando unas voces que se esgorxaba:
—¡Fiyu a gran puta de gatu del diabru! El die que t’engan-
che bien vas a vere.
Cuandu mireí pa él quedéi pasmiada, n’a cara pur tres
sucos fondos a sangre le manaba y chegábale hasta us pantalo-
nes y en a manu chevaba un picaxu que tamién taba manchau
de sangre.
—¡Jesús, Marié y Jusé!, ¿pero, quéi te pasóu Fidel? Le per-
guntóu miu padre.
—El cundelgáu del gatu d’oudemu, que se me echóu a
us oyos cumu una fiera sin facerle you nada. Ora que quedóu
arregrau, purque le di una maya y un picaxazu n’a ñueca que
nun sei cumu escapará d’esta.
You marchéi currendo a casa de Felecidá pa ver si vía a
Muxu y pudié facer algu pur él.
—¡Muxu, Muxu! Chámabale you, pero nun apareciú pur
ningún llao onque habié un rastru de sangre que chegaba
hasta a puerta.
Entreí churmingando y vi que Felecidá taba n’a cama.
—¿Quéi te pasa Felecidá?

50 El Llumbreiru. Antoloxía de Literatura Asturllionesa en Zamora
—Nada espeju, nun m’alcuentro nada bien.
Asina pasemos todu’l iviernu, Felecidá n’a cama sin puder
llevantarse, que bien a punticu estuvo de dir cun as vurvuletas
pal outru llau y a Muxu dímoslu pur muertu, cun as feridas
que Fidel le ficiera y a ñieve que nun se habié quitao en meses
yiera casi impusibre qu’houbiera subreviviú.
Peru chegóu a primavera. Felecidá foi espuliñando y pou-
quitu a poucu foi llevantándose y recuperándose.
Y onque pezca mentira, ábate q’un preciosu die de sol
apareciú n’as canciellas da casa mie el mismísimu Muxu. You
nun pudié crerlu, nun deixaba de restregarse cun us mius tu-
biellos, miagaba desazonau y se espurría pa que you le ficiese
gracias. Nun pudié creerlu, lu vía y m’aseguraba d’estar espier-
ta, al mejor suñaba, pero no, yiera él.
Taba más cunsumiú, se le cuntaban us huesos das custie-
lllas, nun habié siú un iviernu fácil, peru velu eiquí.
Todu vulviú a ser eigual, Fidel y Felecidá dabánse figa
l’unu al’outru pur cualquier cousa y Muxu yiera’l amigu que
you precisaba.
Hasta una noite, que vai tú a saber quéi pasarié, en que
Muxu se rebelóu contra Fidel, le arracañóu d’arriba a abaixu,
le murdióu, le meixóu n’el pote y le deixóu as sábenas feitas
filos.
Fidel se las juróu. Preparóu un llazu d’us qu’usaba pa ca-
zar raposas, corzas y xabariles n’el monte, lu pusu n’a puerta,
justu n’a boca d’a gateira, onde tantas outras veces le habié
puesto un tarabancu pa nun deixarlu entrar, y aguardóu una
hora tras outra a que Muxu vulviera a casa creyéndolu ya dur-
miú.
Regresóu, y sigún pasóu pur el buracu d’a gateira, el llazu
se le amarróu al pescuezu apretándose más, cuanti más trataba
de zafarse. Asina estuvo muitu tiempu hasta que vieno a morrer.

El Llumbreiru. Antoloxía de Literatura Asturllionesa en Zamora 51
Fidel disfrutóu mirando cumu Muxu se returcié intentan-
do sultarse, lu que sólo servié pa quel llazu apuñara más as
gorxas al pobre animal. Cuandu pur fin quedóu queticu, Fidel
foi a sacar da cama a sue muyier:
—¡Brígida llevanta, pude cun él, acabéi cun’él, acude y
verás!
Brígida se llevantóu pasmiada pur as voces que Fidel taba
dando:
—¿Quéi pasoú, home?
—¡Ya cayiú! ¡El putu Muxu del demoniu cayiú!
Y cuando chegonen a puerta pa ver al Muxu, n’el sou llu-
gar vionen a Felecidá, encullida n’el suelu, cun el llazu alredor
del pescuezu, a cara reñegrida, una llingua que chegábale al
pechu y dous llagrimones, unu en cada unu d’esos oyos bran-
quecinos en us que de rapaza tantas veces miréime.

52 El Llumbreiru. Antoloxía de Literatura Asturllionesa en Zamora
OLLU ALANTRE15
María José Zurrón
¡Qué habrié síu d’Hermilinda de nun ser por Xica, sue
bolica! Sue mamica habié muertu nel partu y entuences sou
papicu habié marcháu a Cuba y nunca más se supo.
Xica siempre estaba ahina cuando á rapaza le pasaba
cualquier cousa, aconchegábala nus brazos y yera el única
capaz d’acallantarla, acariciábale el pelu y poniéselu tras das
oureillas, decindo:
—Nun chores, espejo, ya pasóu, ya pasóu...
Cuando Hermilinda foi moza, Xica siempre padecié moitu
cuando a rapaza salié de casa. Dábale un beisu y deciele:
—Filla, ollu alantre y manu al culu, que pueden jodere a
unu.
A Hermilinda andábala rondando un rapá, Nicomedes,
qu’a Xica nun le agradaba nin gota. El rapá decié que Xica
yera bruxa, que sabié de sobra que nun lu miraba con buenos
ollos, que parecié que lu querié embruxare
Hermilinda contestábale que sue bolica nun yera bruxa,
que yera buena curandeira y on mellor arresponsadora. Qu’a
xente diba á sue casa pa que los curara, cumu el outru die foi
Brígida, que le habié entráu una broza nun ollu y sue buela
habiele dau agallacrista y habiela sanáu. Outras veces, cuando
se perdién cousas, animales o presonas, eilla arresponsaba y
siempre daba con el sitiu, cumu cuando aqueilla muller se
tiróu del Piñéu Mourón. Y poniese a relatar us rezos, cumu lu
facié sue bolica:
15. Zurrón, M.J. (2011). Ollu alantre. El Llumbreiru, 27. Atopámosnos nue-
vamente delantre d’outru cuentu en senabrés de l’outora de Samartín, re-
coyíu tamién na sua publicación de 2022 Eternamente nel amiente.

El Llumbreiru. Antoloxía de Literatura Asturllionesa en Zamora 53
“Se buscas milagros mira: muerte y error desterrados, mi-
seria y demontres huidos, leprosos y enfermos sanos... El mar
sosiega su ira, redímense encarcelados, miembros y bienes
perdidos, recobran mozos y ancianos... El peligro se retira. Us
pobres van remediados...”
Él mandábala callar porque decié que se le repilaba a xixa
con esas cousas y contaba que cuando él diba a comprar lle-
che d’alguna vaca parida y tenié que pasar xunta da puerta de
Xica, siempre se le cortaba y habiela que tirar y por eso tenié
que dar un rodéu del dia- bru.
Eilla, dende a ventana, deciele, ríndose con esa boca tan
bien ferrada:
—Nicomedes: ni comedes ni bebedes y a tomar por culu:
el lleche derramáu.
Por sue parte, Xica decié a Hermilinda que buscara outru
rapá, qu’éste yera un mangalafouce, y ríase d’él cuando venié
con un sombreiru a buscar a sue ñeta y decié:
—Espejo, acude, qu’está eiquí el alipende con una calan-
troña na tiesta.
Moitas veces falonen al amor del llume y Xica rondinaba
una y outra vez:
—Mira, fillica, you berrunto que nun vai a ser buenu pa ti.
—Bulica, déixame d’estulticias y berruntos, que Nicome-
des yie un buen rapá.
—Mira, espejo, a xente di que tien una novia en cada
puebru. Vexílalu por as noites cuando vai a regar us praos,
porque pece qu’as tierras d’él tienen unas lluérganas que nun
da pique a llevar augua.
—Buela, a xente fala moitu porque son unos llambretos y
nun creyo qu’él ande de noite por endalantre con lu miedosu
que yie, que tengo you que acompañarlu hasta el sou corral.
El outra noite ciscábase todu con us allustros da truena. Amás,

54 El Llumbreiru. Antoloxía de Literatura Asturllionesa en Zamora
anda debelgáu de tantu traballar. Y se sal, ¿quei quier, que you
le crave un ferragón pa que nun se mueva de casa?
Pero a Hermilinda quedábanle esas palabras escalabe-
ciando a cabeza cuando estaba sola. Amás, eilla tamién tenié
berruntos y nun decié nada a naide. Diba unas cuantas noites
que soñaba con sue mamica, apareciésele y deciele: “anda fi-
llica, cuelle a chambra y ven comigu”.
Hermilinda espertaba acezando y tembrando. Cuando es-
taba con él y vía esa sonrisa con esos caneiros y le daba unos
carrillones d’avellanas, unos cucumiellos dus cerradicos o as
xarelicas más buenas, parecié que la embelecaba. ¡Menuda
retrólica tenié! Casi s’olvidaba de todu’l qu’andaban decindo
d’él. Pero tanta figa estábale dando sue buela Xica, qu’una
das noites que Hermilinda acompañóu a Nicomedes hasta el
corral, enverde dar a vuelta de seguida, quedóu escondida tras
da moreiña. Pasóu una nada de tiempu y, ¡ábate el diabru!,
qu’el cundelgáu rapá volvióu a salir y empuntióu pa contra el
puebru de Murias.
Hermilinda foi tras d’él un raticu y nun lu podié crer: ¡te-
nié que pasar por xunta del ciminteriu! Con lu miedosu que
yera, si que tenié que tener gana de ver á recondenida rapaza
que fora.
Hermilinda paróuse eillí, onde el caminu cruzaba rayando
el campu santu, mientres Nicomedes afilaba llixeiru con una
guillada na manu y cantando a voces, esgorxándose cumu
se fora d’alboriada, seguru que pa nun poder escoitar namás
qu’as voces d’él:
¡Puente Porto, Puente Porto!
¡Puente Porto desdichado!
que por culpa de la ñeve,
us obreros s’han marchado…
Nun foi el única vez qu’asina pasóu. Por cima del miedu,
Nicomedes diba caminu Murias cada noite al deixar a una Her-

El Llumbreiru. Antoloxía de Literatura Asturllionesa en Zamora 55
milinda que nun se lu podié crer verlu marchar, amouchada
tras d’una mureiña o d’un medeiru.
A xente llevaba rezón. Cuando el Forcadura suena, augua
lleva. Hermilinda nun habié fei- tu casu de Xica, tantas veces
se lu habié ditu:
—¡Ollu alantre y manu al culu, que pueden jodere a unu!
Eilla ya estaba jodida. Pero decidióu qu’él nun diba a es-
capar asina cumu se nada.
—Canta, canta y rite, que ya chorarás...
Una noite, cuando lu foi a acompañar, perguntóule:
—¿Tu cres na Santa Compaña, Nicomedes?
—¡Demontre de rapaza! Nun fales d’esas cousas.
—Pos sabes: yie verdá. Mie buela, cuando yera pequeiña,
venié con sou papicu por eillí, al llau del ciminteriu, yera una
noite escura, habiéseles feitu tarde porque habién díu al mo-
linu de Trefaciu.
Nesas, sentionen roido cumu de cadenos, de xente rezan-
do y un oulor cumu a cera. Escondiónense tras d’unas esco-
bas y vionen cúmu por eillí, delantre d’eillos, pasaba a Santa
Compaña, todos vestíos con mortajas brancas, con velas nas
manos, y entre eillos diba a mamica de mie buela que habié
muer- tu esa mesma noite sin qu’eillos lu supieran. El que diba
delantreiru das ánimas da Santa Compaña, dixo:
—Eiquí cheira a carne humana.
Y el ánima de mie bisabuela, qu’en groria estié, contes-
tóule:
—Tira p’allá, qu’eiquí nun hai nada.
Nicomedes estaba más encollíu qu’un mazacucu y con us
ollos abiertos cumu un mouchu.

56 El Llumbreiru. Antoloxía de Literatura Asturllionesa en Zamora
—¡Me cago hasta en la hóspera! Eso será un cuentu, Her-
milinda.
—Nada de cuentos, verdá verdadeira —dixo Hermilinda
mientres se presinaba.
Pero a él debienle de pesar outras cousas más qu’el mie-
du, porque todu seguióu eigual.
Foi una noite de noviembre, escura, ñegra cumu a boca
d’un llobu. Facié un fríu qu’escachaba as peiñas, venién vanda-
vala- das de ñeve y el vientu diba tan prontu peiquí, tan prontu
peillí, fungando, facendo un roidu del diabru.
Hermilinda decidióu que debié ser aqueilla noite porque
habié muertu Prima y a cada raticu estaban dando seiña. Yera
el escenariu prefectu.
Habiele ditu a Nicomedes que nun podié dir con él esa
noite pos Xica nun s’alcontraba bien. De casa salióu llevando
una fardela con cousas drentu y a sue buela perguntóule:
—¿Ónde vas Hermilindica?
—Nun tenga cuidáu, bolica, que volveréi de seguida.
—Mira, filla, queda en casica, que you tengo el cuerpu
rapolizáu cumu se se me figurara algu malu.
—Bolica, nun t’apures, que you tengo el ollu alantre y a
manu nel culu.
Y dambas rionen, pero Xica escondié una tristeza mui
fonda.
Hermilinda chegóu al Caminu a Ponteciella, eillina nel
cruce con el ciminteriu. Eillí sacóu da fardela a mortaja con a
que habié díu oufrecida a sue buela diba unos años. Púsosela.
Colóuse por cima a caperuza y baixóu a cabeza: dábale a risa
de pensar nel bote que darié Nicomedes.
Buscóu el que le parecióu el mellor sitiu, nun revolvedei-
ru del caminu pa que la alcontrara de sopetón.

El Llumbreiru. Antoloxía de Literatura Asturllionesa en Zamora 57
—Ahina, dencima d’esa peiña.
Con una vela entre as manos y cubierta por a mortaja, co-
menzóu a sentir chifrar a Nicomedes entre el ruxíu del vientu.
Ya estaba empezando a quedarse aterecida y a tener as piernas
amusgadas. Tenié una tembradeira, metá de fríu, metá d’impa-
ciencia, y a chama da vela facié figuras del pecáu.
—¡Ya esta eiquí!
¡Cúmu le houbiera gustáu a Hermilinda ver a cara de Ni-
comedes al touparse con eilla! Pe ro nun podié llevantar a
cabeza pa que nun la viera.
Sentióu cumu se él houbiera dau un brincu p’atrás a la
par que vocióu:
—¡Rediós!
Esterrecendo, Nicomedes echóu manu al bolsu y sacóu
una pistola con a qu’apuntaba a aqueilla aparición:
—¡Se sos un ánima del outru mundu, dime quei quieres,
y se sos d’este mundu, quítate o te pego un tiru!
Hermilinda nun se movié nin decié palabra.
Dues veces más repetióu el alvertencia sin qu’aqueillo
qu’estaba delantre d’él s’inmutara.
A pistola cada vez tembraba más na sue manu y cuando
sonóu a campana dando seiña por a difunta Prima, apretóu el
gatillu, resonóu un gran estoupu y aqueilla aparición branca
cayíu al suelu.
Y nel mesmu momentu nel que Nicomedes s’acercóu a
aqueilla figura, descubrindo con desolación el cuerpu sin vida
d’Hermilinda, Xica espertaba sobresaltada decindo:
—¡Ai, Virgen bendita!
Y as campanas seguién encordiando a muertu.

58 El Llumbreiru. Antoloxía de Literatura Asturllionesa en Zamora
L’UNICORNIU ÑEGRU16
Ástor del Cueto
Acullá, llonxe, nas montañas de Senabria, había un reinu
chamáu Fábula. Nun yera un reinu medieval cualquiera, pos
Fábula yera’l país onde se recachonen dos homes todos os
seres máxicos de Llión. El rei yera l’unicorniu ñegru, caballu
descendiente de treinta xeneraciones d’unicornios reales, al
que todos respetaban por a sua fuerza, bravura y inxeniu. Pero
lo que facía de Fábula un reinu diferente yera qu’estaba go-
bernáu por leis non escritas, normas da naturaleza que todos
conocían y cumprían. D’entre todas esas leis matar yera un
previlexu real.
Galopióu sin paranza toda a ñueite, fuerte, indomabre,
montiscu. A brisa del mar esperejilóu a sua mente y el cantu
del bufu mantúvolu alerta. Cien valles corríu y cien riyos cru-
zóu, y cuando chubíu un outeiru supo qu’estaban cerca. On
faltaban dúas horas pal alboriada, conque decidíu descansar
embaixu d’un viellu carballu y atropar as suas armas.
—Ya los tengo. On durmen. El rastru ye craru. Altivos
fillos de puta… Podríalos goler a diez lleuguas d’eiquí. Se hou-
biera más lluz atacaría. ¿Quei-le pasa a esta xente? Nun son
cazadores, son asesinos. Nun los quiero nel mieu reinu; nun
los quier naide. Soledá y destrucción ye lo que-les aguarda.
Deque a primeira raza de lluz baixóu por a lladeira y re-
llumbróu nunu dos yelmos, púsose en marcha. Polvu y xeixos
quedonen atrás. El galope parecía lentu, ranquiante. As cañas
dos árboles ramaliában-le a cabeza, os carrascos el pechu. Na
sua mente un únicu exetivu: matar.
Al primeiru pinchóulu enantes d’erguerse, arrastróulu y
zaparrióulu contra unos piñeos. De seguida volvíu a atacar.
16. Cueto, Á. Del. (2011). L’unicorniu ñegru. Faceira, 2. Relatu en senabrés.
Revisáu pol outor en 2023.

El Llumbreiru. Antoloxía de Literatura Asturllionesa en Zamora 59
El segundu aguardaba, espada n’altu, a campu abiertu. El rei
baixóu a cabeza y galopióu más apriesa. Asta y fierru cruzó-
nense nun estoupíu brutal. Dambos contrincantes tembronen
y retranquionen. El caballu volvíu’l llombu y díu-le una couce
na cabeza escachándo-le’l craniu. El terceiru llanzaba frechas
a lo lloucu, consciente del sou cercanu final. L’unicorniu ari-
móuse amodu y espetóu-le’l cuernu nel pechu contra un árbol.
—¿Entovía nun sabes que nun me mancan as frechas?
—dixo’l caballu con a sua voz fuerte comu’l ruxíu da tromienta.
El fantásticu animal namás recebíu un berreyu de dolor y
terror por respuesta. L’home babuciaba y sólu se retorcía comu
un pez sacáu del augua.
—Tu y a tua arrogante raza. Matades animales, esgara-
mouchades os bosques, esmangallades todu por onde pasa-
des. —El sangre pingaba del cuernu enfilando l’aire de metal
y sal—. Pero sabi una cousa: “you soi’l xelu nel tou llombu,
el riyu ñegru que t’afuega, el terror da tua infancia, l’espectru
que t’aguarda nel ouriella escura, el siniestru llobu que come’l
tou fígadu, a selombra das tuas pesadiellas; you soi l’unicorniu
ñegru y na mia pica llevaréime a tua alma”.
El cazador abríu os güellos, boqueixóu y sopróu nun
allargáu chifríu. A sua mirada perdíuse nel horizonte, friya,
vítrea, distante, pa siempre.

60 El Llumbreiru. Antoloxía de Literatura Asturllionesa en Zamora
EL CARTEIRU D’URZ17
Ástor del Cueto
Xicu yera un mozu d’Urz, una puqueiña aldea bajo la sie-
rra de Peña Negra en La Carbayeda zamorana. Nun yera fatu,
solamente analfabetu, pos pasóu toda la vida con las ouveyas
nel monte y enjamás foi a la escuela. Tenía un amigu, Santiagu,
tamién d’Urz, y huguañu trabayaban juntos en correos pos el
ganáu nun daba cuartos pa vivire.
Xicu tenía un problema: nun sabía “hablar” —cumo él
dicía—. Deprendíeu a falare con sou buelu, y la sue vida ari-
mada a las ouveyas privóu-le de falare cumo los outros rapa-
ces na escuela. Yera la caraba cuando llevaba un certificáu pal
bancu de Mombuéi.
—¿Qué tal, Francisco, cómo va hoy el reparto? —dicía-le’l
direutor.
—Faga un rimisacu eiquí, señore —respondía-le Xicu in-
dicando’l llugar onde había de firmare.
—¿Cómo dices?
—¡Firme, firme! —azumaba-le Xicu mientras se ponía co-
loráu y corría pa la calle.
Pero despuéis yera diferente: prestába-le mucho pasar
con el coche polos puebros de la Sierra la Culebra: Cional,
Sagallos, Folgosu, Llinareyos, repartiendo cartas a los bueli-
cos qu’aguardaban noticias de los ñetos que marchonen pa
Barcelona. En Folgosu estaba la tí Mariya, una vieyica de las
d’antañu. Cada vez que vía a Xicu, facía-le pasar al llare, saca-
ba un ñiscu de toucinu y chourizu y comían juntos. ¡Cúmo-le
prestaba falare con ti Mariya! Porque eilla yera de las poucas
personas qu’entovía falaban na comarca. Cuntaba-le cousas de
17. Cueto, Á. Del. (2011). El carteiru d’Urz. El Llumbreiru, 24. Relatu en
carbayés. Revisáu pol outor en 2023.

El Llumbreiru. Antoloxía de Literatura Asturllionesa en Zamora 61
sou padre, que tuvo qu’emigrare pal Río de la Plata buscando
cuartos. La imaginación de Xicu volaba: cúmo sería un ríeu tan
fondu cumo la mare y con ondas de prata. Pero cuando’l sol
llegaba a lo más alto avisába-le que tenía que marchare.
—Hasta lluegu, ti Mariya. Cuidáu con l’andanciu, qu’estia-
ñu vien mui malu.
—Adiós Xicu, a vere si mañana me tras un giru de cien
mil euros —bromiaba la vieyica gayoleira.
El carteiru seguíeu la carretera acompañáu por carbayos,
castañales y urces hasta Santa Cruz de los Cuérragos, onde vi-
vían solamente dúes familias. Deijaba las cartas nel hotel rural
y despuéis solía pasear polas caleyas y colagas enlloujadas.
Mediu puebru yera una rueina: paredes y lloujaos esmangal-
laos arrodiaban la igresia, las andrulinas salían polos ventanos
y los feleitos medraban nas puertas de las casas.
—Quei pena. Un puebru tan guapu, y agora malapenas
vive gente —pensóu’l mozu y quedóu mirando un ratu l’hori-
zonte dende la fontanica Los Cuérragos.
—¿Quei habrá allalantre? ¿Llegaréi dalgún díe a ver outru
país, outra gente?
Xicu conocía la respuesta, sabía que’l sou xeitu llibre nun
lu deijaría tranquilu en casa sin facere nada. De feichu, sabía
que mañana a l’alboriada estaría bajando’l ríeu Infiernu a la
busca d’aventuras.
Llevaba ya tres horas caminando pola veiga, desapartan-
do las cañas que-le arrebuñaban la cara y los brazos. Cruzóu’l
ríeu, chubíeu un requeiju, pero nun pudo vere nada; seguíeu
andando outra hora, pasóu una urrieta y llegóu a una cueva. El
mozu alcordóuse de las hestorias que-le contaba sou buelicu:
“Hai cuevas grandonas pol monte que fecionen los mouros vai
mucho tiempu pa guardare los sous tesouros. Ten cuidadicu
porque son cuevas encantadas que pueden llevarte mui llonge
de casa, cumo si t’apañara’l reñubeiru polos aires”. Xicu nun

62 El Llumbreiru. Antoloxía de Literatura Asturllionesa en Zamora
creyía estas lliendas; non, hasta que notóu cumo los sous píes
nun tocaban el suelu, y el vientu dicía-le que viajaba tan rápi-
du cumo un allustru por adrentru la cueva.
El carteiru apitañóu. Nun sabía onde estaba nin cuantu
tiempu pasara. Llevantóuse y miróu alredore. Estaba fuera de
la cueva y víeu una breya con cortinas a los llaos.
—Al final del caminu atoparéi un puebru —dijo pa él
emprincipiando a correr dando brincos d’allegría.
Llegóu acezando, el corazón salía-le del pechu y sentóuse
a descansare nunos pasales que chubían pa contra la igresia.
Un llabriegu pasóu con el zachu al hombru, miróu pa él, pero
nun dijo nada. Xicu llevantóuse rápidamente y foi calle abajo
chifrando con cara de ferreiru.
—Nun quiero facere l’asparabán n’outru país —pensóu
Xicu seguru d’alcanzar el sou ojetivu.
Pasóu junta d’una casona con un ventanu abiertu y que-
dóu eillí de píe engarabitáu, sintiendo una tunada que baillaba
nel aire. “Nesti puebru había un borricu que facía borricadas”.
Un coru de ñiños entonaba un cantar dirigíu pol maestru. Xicu
nun podía crerlo. El sangre golpiába-le las sienes con fuerza,
los sous pensamientos galopiaban sin control, díeu-le un ma-
réu y tuvo que sostribarse na parede pa nun esmorniarse. Que-
dóu sentáu un ratu ascuchando mientras las llágrimas bajaban
polos sous cariellos. ¡Estaba nel país onde la gente fala!
Corríeu toda la noche, trancadióu y cayíeu dalgunas ve-
ces, pero nun paróu hasta llegar a la cueva encantada. Esta vez
nun pechóu los ueyos mientras volaba, arrecatóuse y víeu una
gran cámara que rellumbraba cumo si fora d’ouru; y hasta-le
parecíeu vere la selombra d’un estrañu home que lu saludaba.
Ya de madrugada llegóu a Urz. Entróu an ca Santiagu sin lla-
mare, foi al llare a escape, pero nun pudo falar-le; sólu pudo
sentire cumo’l sou amigu-le dicía: “¿D’ónde vienes tan zarra-
pastreiru?”, enantes de cayere galdíeu sobre l’escañu.

El Llumbreiru. Antoloxía de Literatura Asturllionesa en Zamora 63
Xicu espertóu con las primeras razas de lluz. Santiagu pu-
niéra-le un cobertore pa pasare la noche, y ya estaba faciendo
café.
—Buenos díes, aventureiru. ¿Ónde estuvisti ayere?
—Ai, Santiagu, pescudiéi una cousa terrible.
—Dime, Xicu, qué pasóu —la cara de Santiagu amostraba
preocupación.
—Ñosoutros, quier dicirse, tí Mariya, tu y you, nun somos
d’eiquí.
—¿Quei quieres dicire?
—Que fumos encautivaos y trayíeos pa Urz por dalgunu,
pero’l nuesu país d’origen está allalantrones pasando Ruiman-
zanas. Tengo pruebas, ayere estuvi nel país onde la gente fala.
Santiagu engulipóu toda la parva y cayíeu pal suelu sin
parare d’esgargallare.
—Santiagu, nun te rigas. Tu sabíaslo todo —Xicu amur-
níeuse y volvíeu’l llombu.
—Nun t’enfurruñes, vieyu amigu, y nun te preocupes,
que nengunu mos encautivóu —dijo Santiagu conteniendo la
risalada—. El país onde la gente fala nun esiste. Tu lleguesti
a Portugal, y la fala qu’ouyisti yera mirandés, que ye una fala
mui asemeyada a la nuesa, namás qu’eillí la protegen y eiquí
s’olvida.
El celebre de Xicu escalabeciaba, tenía que digerir toda
esa ñueva información. Estuvo un raticu mirando por cima’l
llumbre, dando puqueiños chupes al café. Metíeu la manu nel
cerrón y atopóu una moneda d’ouru...
—¡Pos qué llistos estos portugueses!

64 El Llumbreiru. Antoloxía de Literatura Asturllionesa en Zamora
LA FUENTE DE LA FERMOSINA18
Ástor del Cueto
Una vez yera, vai muchu tiempu, una muyer xoven que
vivía sola por entre las peiñas de Sierra Negra, cerca de Veiga
del Castiellu. Tenía’l pelu roxu, los güeyos craros y los dientes
podres. Cuando caminaba, ranguiaba y abangábase cumo un
abruñal con abondos abruños. Las verruncas y las pústulas
frorecían nos escasos cachos de pillexa qu’amostraba a los ha-
bitantes de la contorna, y si dalgún pastor s’atopaba con eilla,
zaparriábale xeixos. Por contra, el sou mayor afán na vida yera
ayudar a la xente, pos el sou corazón nun conocía la maldá nin
la mentira. Amaba aqueillas montañas con pasión y reverencia,
llevaba una vida poucu esixente, y al sou xeitu yera feliz. Las
malas llenguas emprincipionen a cencerriare que tenía estra-
ños poderes, polo que llamonen “Fuente la Bruxa” al manan-
tial onde baxaba a bebere cada díe, xunta’l Valle Serranos.
Aqueilla mañana Nicolasín corría lladera arriba sin podere
parare de rire. Llucía un sol radiante —dalgu impropiu pa los
últimos díes del branu—, las abeyas fungaban entre las urces,
y la selombra del águila cerníase sobre las cortadas del pi-
ñéu del Castiellu. Pero ontavía ríeu más cuando s’aconchegóu
a Cristobalina, que lu esperaba pastoriando una vacada nos
praos de la montaña. Los ñiños echónense boca arriba sobre
la yerba, xuntonen las manos, y xugonen a descifrare las for-
mas algodonosas que presentaban las ñubres sobre las sues
cabezas. Quedonen asina dalgunas horas, hasta que Nicolasín
llevantóu y dixo:
—Tengo fame. Vamos a comer unos amaruéganos. Xunta
la Fuente la Bruxa hai dalgunas prantas —coyíeu la manu de
Cristobalina y tiróu d’eilla.
18. Cueto, Á. Del. (2012). La fuente de la Fermosina. El Llumbreru, 28, 29.
Relatu en carbayés. Revisáu pol outor en 2023.

El Llumbreiru. Antoloxía de Literatura Asturllionesa en Zamora 65
—Non, nun quiero deixare las vacas solas —la ñiña re-
sistíeuse lixeramente—. Si s’entera mie madre vai a dame una
maya.
—Nun t’escagarrucieyes. Lo que pasa ye que tienes miedu
de la bruxa.
Cristobalina tratóu de reburdiare, pero Nicolasín l’atayóu.
—El que llegue l’últimu pagará una prenda.
Los dous echonen una corridiella. Primeiro llegóu Nico-
lasín. Paróuse acezando a unos diez metros del manantial, y
caminóu amodo mirando a entrambos llaos. Echóu un bon
chupe de la friya augua y, entovía arranáu, volvíeu la cabeza
pa gritare:
—Débesme un beisu, Cristobalina.
Pero la ñiña nun respondíeu. Un polvorinu barríeu l’es-
paciu entre los rapaces, y garróu a Cristobalina polas mangas
de la chambra. La cara de la bruxa, medio acuruxada por un
capiruchu, quedóu al llau de la súe.
—Ñiña, qué faces iquí. Deixesti la vacada sola na sierra. El
llobu mora dende’l carbayal. ¡Cuerri! On estás a tiempu.
Cristobalina abríeu mucho los güeyos y escomenzóu a
chormingare. Esblanquiñóu engarabitada cumo una estatua,
mientras la mamola se movía con vida propia.
La bruxa soltóula y volvíeuse a escape. Un xeixu llanzáu
por Nicolasín golpióule na cabeza. Quitóu’l capiruchu y llevóu
la manu a la frida. Un filu de sangre esbarióu-le por el testuzu
uniéndose con l’aguadiya de las llagas de la cara.
—Déixala, bruxa, o xuro que…
—Nicolasín —la muyer avanzóu unos pasos pa contra’l
ñiñu con la mirada perdida na sierra cercana—, tou padre es-
mornióuse na cueva del Castiellu. Mancóu una pierna y nun
puede movese. Tienes que dir a ayudalu —dixo la bruxa.

66 El Llumbreiru. Antoloxía de Literatura Asturllionesa en Zamora
Los ñiños baxonen corriendo al puebru y contonen afarfa-
llando lo sucedíeo a los mayores. Despuéis se formonen dous
grupos: unu pa dir a buscar a Manuel, el padre de Nicolasín y
alcalde del puebru, y outru pa chubir a protexere la vacada del
llobu. Ya de noche las campanas encordionen a xunta. Non el
toque del conceyu, sinón el que xuntaba a todu’l puebru: veci-
nos y non vecinos. Cumo facía friyu pasonen drento la igresia.
—El mal, la inmoralidad, Sodoma y Gomorra. Hermanos,
elevemos nuestras plegarias porque el fin está cerca —el cura
caminaba arriba y abaxo pol pasillu de la nave llevantando las
manos y llevándolas a la cabeza—. El diablo... o mejor dicho,
su fiel y servidora ramera, se ha cebado con nuestro pueblo.
Y en verdad os digo, que deberíamos pedir perdón a Dios por
nuestros pecados, y rogar por la salvación de nuestras almas...
—Pos si nun fora por aqueilla muyere, you seguiría na-
quel buracu —alegóu Manuel, que nun quiso perdese la xunta
a pesare de tener una pierna encañada.
—Y el llobu houbiera matao las mies vacas —calcóu Ni-
canora, la madre de Cristobalina.
Un vientu xeladeiru serranu entróu pola puerta aterecien-
do a la xente qu’enllenaba los bancos, fizo tembrare las llamas
de los cirios y despendóu al señore cura deixando vere la sue
temprana calva.
—Pero ¿quién nos dice que, tratándose de un engendro
del maligno, estos demoníacos sucesos no sean obra suya? Y
¿quién nos asegura que, ahora mismo, no esté maquinando
la total aniquilación de este cristiano pueblo con todos sus
habitantes dentro? —un marmuñu de terror corríeu pola nave
afogando las abultadas protestas de Manuel y Nicanora—. Por
eso, queridos feligreses, me veo en la obligación moral de pro-
teger este rebaño que me ha sido encomendado, para llevarlo
por el recto camino, y os digo que mañana al alba tenemos
que ir a buscar a la bruja y darle su merecido.

El Llumbreiru. Antoloxía de Literatura Asturllionesa en Zamora 67
La xente estoupóu nuna estremullina enxordecedora.
—Sí, sí, díemos-le una buena zambria —berriaban unos—.
Acabemos con el diabru —dicían outros—. Dios lo manda. Es
un acto de caridad cristiana —esgorxábase’l cura mientras lu
sacaban a requinas pola puerta. Solamente Manuel y Nicanora
quedonen sentaos nel bancu con el semblante seriu.
—Mientras you seya l’alcalde, nun habrá nengún lincha-
mientu nesti puebru —dixo Manuel golpiando con rabia la
cayata contra las llouxas del suelu.
Más tarde, cuando todos drumían nas sues casas ansiosos
pola llegada de l’alboriada; Manuel, na súe, daba instrucciones
a Nicolasín.
—Fiyu míeu, nun podemos permitir esta inxusticia. El
cura relloucóu a todu’l mundu, y mañana chubirán a matar a
la bruxa que nun fizo nada sinón ayudanos.
—Pero la bruxa dame miedu —protestóu Nicolasín entre
chormingueos.
La lluz de la llarera allumbraba la cocina y rebotaba nas
cazuelas de Perigüela, los pucheiros y las pregancias; espa-
yando una lluz cernida que facía brillare de forma irreal, casi
teatral, las caras de padre y fiyu.
—Nun temas a la bruxa, que la conozo bien dende vai
muchos años. Teme la sinrezón, el fanatismu, l’odiu y la sede
de sangre que s’añalan nos corazones de los homes pola more
de la inorancia. Mira, Nicolás —por primera vez Manuel di-
rixíeuse a sou fiyu, non cumo’l ñiñu alipende y indefensu
que yera hasta entuences, sinón cumo un adultu responsable
capá de solucionare problemas igual o meyore que cualisquier
mozu del puebru—, si nun evitamos esta traxedia seremos tan
culpables cumo eillos. You diría’l primeiru a avisala, pero la
mancadura de la pierna nun me deixa. Abrígate, cueyi mistos
y unas llumbreiras y marcha a alvertir a Olaya.

68 El Llumbreiru. Antoloxía de Literatura Asturllionesa en Zamora
El ñiñu apitañóu —estaba mui sorprendíeu porque nun
la llamara “la bruxa”—, erguíeuse y puso’l tabardu, coyíeu los
exetos que-le dixo sou padre y metíeulos nel cerrón. Lluego
foi pa contra la escalera que baxaba pa la calle.
—Nun te preocupes, padre, nun voi a dire solo —dixo
pechando la puerta.
Nicolasín aniscóu polas desiertas y escuras calles del pue-
bru hasta la casa de Cristobalina. En llegando xuntóu las manos
y arremedóu por tres veces el cantu de la curuxa. Deseguida
la ñiña allegóuse al ventanu. De primeras nun quería acompa-
ñalu a casa de la bruxa, y on menos de noche; pero a la final
se deixóu convencere, escolingóu pola parede y saltóu pa la
calle. Empuntionen pola breya que cruzaba’l monte hasta los
praos de la sierra. Las estreillas y la lluna allumbrábalos a cada
pasu, y las primeras fueyas secas qu’anuciaban l’utoñu emprin-
cipiaban a cubrire las roderas; pero si en verdá llegonen al sou
exetivu, foi gracias a la eficaz lluz que daban las llumbreiras
que Nicolasín garraba con la manu derecha n’altu, mientras
las puqueiñas morceiñas de las payas rebotaban na manga del
sou tabardu, y amatábanse enantes de llegar al suelu.
La casa d’Olaya la bruxa aproveichaba un recacheiru nuna
peiña cercáu con piedras superpuestas sin morteiru. Un par de
tueros esmouchaos y poucu trabayaos servían de cantiagos, y
aguantaban el cuelmu de yerba, asina cumo la rudimentaria
chimineya feicha de llouxas por onde escapaba’l fumu del lla-
re. La puerta d’entrada yera l’únicu vanu de la casa y estaba
abierta.
—Pasade, ñiños, pasade, o vades a encallavos —dixo la
bruxa con voz dulce. Los rapaces entronen coyíeos de la manu
y paronen ante’l llumbre.
—Pero qué facíades ende, criaturinas del alma. Sentade,
que vos daréi un pratu de caldu. Cueido qu’entovía está ca-
liente...

El Llumbreiru. Antoloxía de Literatura Asturllionesa en Zamora 69
—Nun se preocupe señora Olaya, yá ceneimos —atayóu
Nicolasín con seguridá—. La verdá ye que venimos pa dici-le
que tien que marchare d’iquí. Deque alborieye, la xente ven-
drá enceibada a castigala.
—¿Castigame? ¿Por qué quieren castigame? —la muyere
sentóu aspacicu xunta del fuegu y tapóuse con una enguarina
tratando d’escondere la deformidá del sou cuerpu y la sue
desfigurada cara.
—¡Porque sos una bruxa que berrunta cousas raras! —be-
rrióu Cristobalina con furia.
Olaya quedóu en silenciu unos interminables segundos,
pinóuse un tanticu, coyíeu la caceta y removíeu’l pote.
—Dicídeme, ñiños, ¿castigaríades a un llobu por correre
pol monte?; ¿o a una formiga por facere cousas de formigas?;
¿castigaríades a un ríeu por llevar augua?; ¿o a una montaña
por sere una montaña?
De ñuevo’l silenciu reinóu na cabaña. Sirvíeu’l caldu en
dous pratos y dióuselos a los ñiños. Despuéis de cenare los
tres sentonen alredor del llumbre. Deseguidica la ñiña quedóu
drumida y Olaya parecía estar ausente, con los güeyos entre-
abiertos pero sin fincare la vista en nada, cumo si estuviera
nuna especie de trance. Nicolasín guipábala mientras escala-
beciaba.
¿A qué esperamos? El vientu ruxe ende fuera. Padre tenía
rezón: ye una buena presona. Nun quiero que la manquen.
¿Por quei la odian tanto? Son unos fatos. You también-le tiréi
un xeixu. Ye diferente. Nun la veyo tan horrible. Los sous güe-
yos son...cumo montañas ñevadas.
Olaya apitañóu sabedora que la contempraban. Miróu al
rapaz qu’automáticamente baxóu la mirada.
—Tenedes que marchare. Ya está amaneciendo. Llegarán
pronto —dixo la bruxa con tranquilidá.

70 El Llumbreiru. Antoloxía de Literatura Asturllionesa en Zamora
—¿Y tu qué farás? Nun nos buscan a ñosoutros —intere-
sóuse’l rapaz.
—You ya sei aónde dire. El míeu tiempu nesta casa ter-
minóu. Agradézovos lo que ficistis por mi, pero ye importante
que nun vos rellacionen comigo.
La muyere recoyíeu las sues rueinas pertenencias, arre-
buyóulas nun farraposu cobertor y púsolo todo nel llombu.
Despuéis los tres salionen de la casa.
—Señora Olaya, siento llamala bruxa. El caldu estaba mui
ricu —despidíeuse Cristobalina.
—Ya lo sei, fiyica —la muyer afalagóu-le la cabeza.
Nicolasín estaba un pasu tras d’eillas. Dolía-le’l cuerpu
de nun drumire, y el friyu xelába-le los güesos. Los aconteci-
mientos d’aqueillos díes dionen un vuelcu a la sue vida, pero
aqueillo abultaba-le demasiao: una inespricable sensación de
pérdida oprimía-le’l pechu y nun lu deixaba respirare. Nun se
reconocía, nun entendía los sous sentimientos, y sólo quería
llegar a casa pa que todo volviera a sere cumo enantes. Enxu-
góu una puqueiña llágrima y, sin dicire nada, volvíeu’l llombu
y marchóu pa contra’l puebru.
—Rapaz, espera —llamóulu la bruxa—. Quiero date dalgo.
Olaya arimóuse, quitóu un collar de cuentas de vidriu
que llevaba alredore del pescuezu y púso-selo na manu. Ce-
rróu-sela y apuñóula con fuerza. El celebre de Nicolasín reci-
bíeu un fogonazu, y una mestura d’imáxenes amontonóuse na
sue cabeza. Víeu unas montañas mui altas alredore d’un llagu,
un manantial nuna lladera y un caminu que salía del puebru
pal noroeste.
—Espero que te guste’l regalu miyu —dixo Olaya mirán-
dolu a los güeyos. Y afalagóu-le la cara con la sue podre manu.
Cuando la espedición punitiva llegóu, atoponen la casa
vacía. Los ñiños baxonen pal puebru arrodiando, y la meiga

El Llumbreiru. Antoloxía de Literatura Asturllionesa en Zamora 71
marchóu lladera arriba a la busca del llugare de la visión que
tuvo esa noche.
El señore cura encenegóu hasta relloucare. Mandóu esba-
rrumbare la casa y queimare todo pa purificar el llugar —pos
yera la morada del diabru—; y asina, cuando nun quedóu na-
más que borrayos fumiantes, bendixo las rueinas, y rezóu unas
pregarias pa según él: “sellar para siempre aquel pozo de in-
mundicia, por donde los servidores de Lucifer ascendían desde
el Averno, para infectar con su podredumbre las almas de las
desventuradas gentes que habitaban aquellas montañas”.
Olaya caminóu toda la mañana cruzando montes y fur-
nias. Primeiro foi pal oeste y lluego pal norte. Deixóu a la
izquierda l’Altu de Peña Negra, y más al fondu l’impresionante
cumbre del picu Vizcodiellu. Despuéis, mientras baxaba pa
contra’l llagu Truitiellas el vuelu d’una llavandera llamóu-le
l’atención. Miróu alredore y golíeu l’aire. Siguíeu unos poucos
pasos pola furnia, y víeu cumo manaba l’augua nun puqueiñu
gargallón por entre xanzanas y xeixos. Olaya supo que’l viaxe
terminóu. Aquel manantial calmóu-le la sede, despuéis quitóu
la roupa, y metódicamente foi llavando todas las partes del
cuerpu. El resultáu foi estraordinariu: el llombu erguíeuse, las
verruncas desaparecionen, la pillexa volvíeuse-le fina y llisa —
sin llagas nin frunchos—; y los dientes podres, al contactu con
l’augua, tresformónense en brancu y puru marfil. Despuéis,
baxóu a mirar el sou reflexu a la uriella del llagu, y quedóu
illí todu’l díe y toda la noche, almirando la sue ñueva imaxen
baxo la lluz del sol y de la lluna tamién.
Pasonen los años. La situación económica de Veiga —y
de toda la comarca— decayíeu. Mucha xente emigróu a dife-
rentes capitales d’España, y outros salionen folasteiros pa ou-
tros paises. El puebru quedóu sin mozos, y solamente Nicolás
—el ñiñu convirtíeuse nun home reciu y de gran xeitu— pa-
recía testudiare, y aguantaba pa nun abandonar el llugar onde
ñacíeu. Un bon díe, dende un ventanu de la sue casa, sintíeu
falar a unos paisanos d’una fermosa muyere.

72 El Llumbreiru. Antoloxía de Literatura Asturllionesa en Zamora
—Que sí, que’l ti Antolín di que la víeu por ende, na
sierra. Branca cumo una curuxa y guapina cumo una corcica.
—¿Y ónde dices que la víeu?
—Ye tan guapa la moza, que’l xeitu onde la vionen lu
llaman Fuente de la Fermosina, xunta’l llagu Truitiellas.
Una puqueiña llama, qu’él creyía amatada vai mucho, vol-
víeu a prendere nel sou pechu; y sin pensalo dúes veces salíeu
del puebru pol caminu del noroeste. Atopóu la fuente sin di-
ficultá, pos soñóu con aquel llugare cientos de veces, pero illí
nun había naide quitante una puqueiña llavandera que-le diou
la bienvenida rabexando. Nicolás rancañóu por nun tenere va-
lore pa dir a buscar aquel llugar enantes. Hoguaño estaba solu,
amurniáu. La xente marchóu del puebru, y con eilla tamién
marchonen las sues ilusiones. Miróu’l circu ñeváu del llagu y
gritóu con todas las fuerzas, con deseperación, con la congoxa
de quién sabe que pasóu años presu adrentro de sí mesmu,
con la desgracia del que viera partir todos los trenes de la sue
vida. Supo que yera de más tarde pa él. Lloróu amargamente y
deixóuse cayere xunta la fuente, decidíeu a morire, renegando
d’aqueillas montañas que lu retenían, pero qu’a la vez nun lu
deixaban vivire.
Nicolás espertóu a media tarde, cuando’l brillante sol de
la ñueva primavera emprincipiaba a baxare y la brisa fresquina
qu’anunciaba la noche facía berruntare la xelada. Una manu
branca y suave acariciábale’l pelu. L’home llevantóuse. Contra
él estaba una muyer alta, roxa, con la befa al vientu, los llabios
carnosos y unas facciones perfectas.
—Hola Nicolás. ¿Estás bien? Teníasme preocupada —dixo
la muyere.
—¿Olaya? ¿Sos tu? Sabía que yeras tu de quien falaban nel
puebru. Nun sabía qué te pasaba nin por qué nun avieyesti,
pero... tenía que volver a vete.
La muyere púsose colorada y miróu pal suelu, despuéis dixo:

El Llumbreiru. Antoloxía de Literatura Asturllionesa en Zamora 73
—Vamos, escomienza a facer fríeu. La míe cabaña está
iquí cerca.
Baxonen con dificultá, saltando entre las piedras y rocas
d’un piñéu, hasta unos praos.
—¿Cúmo anda tou padre? —preguntóu Olaya.
—Moríeu vai un añu, llevónenlu las fiebres.
—Siéntolo mucho. Foi un bon home.
Nicolás recibíeu la condolencia con un suave movimientu
de la cabeza.
—¿Y Cristobalina, ya nun está contigo? ¿Parecíades mui
uníeos? —volvíeu a preguntar la bruxa.
—Casóu p’afuyire del puebru. Hoguaño vive na capital.
La verdá ye que marchonen casi todos.
—Y tu, ¿por qué nun marchesti tamién?
Nicolás paróu de repente y miróu a Olaya a los güeyos —
esos güeyos grises que lu obsesionaran durante años—. Des-
puéis miróu a las montañas ñevadas tras d’eillos. Metíeu la
manu nel bolsu del sou tabardu, y sacóu’l collar de cuentas de
vidriu que-le diera Olaya diba veinte años.
—Agora sei que nunca deixaréi estas montañas, senciella-
mente porque nun podría vivire sin eillas. Agora entiendo lo
que ye sere... llibre. Nicolás puso’l collar alredore del pescue-
zu, arimóuse a Olaya, coyíeu un guedeyu del pelu entre los
deos —nunca tocara dalgo tan suave— y allegóuse on más.
Un enfilante golor, cumo un vientu frescu, enllenóu-le la ñariz
saturándo-le todos los sentíeos.
—¡Asina debe golere la Madre Naturaleza! —pensóu Ni-
colás, y entrambos fundiónense nun apasionáu abrazu.

74 El Llumbreiru. Antoloxía de Literatura Asturllionesa en Zamora
AQUELLA NUEITE19
Severino Alonso
Horrible. Non, al mellor esi adxetivu nun s’axustaba ade-
cuadamente, quedábase curtu. Nun yera una horrible nueite,
yera la peor nueite de la sua vida. Y eso que nel sou más de
mediu siegru de vida John había vivío outras nueites proble-
máticas, podríamos dicir. Nueites (y madrugadas) cargadas de
chanqueiros a engariellas de tequila Sauza Commemorativo.
Outras —non excesivamante muitas, según él— de revolcón
femeninu col acéu sabor de la infidelidá. Dalgunas de llargas
xoldrias colos viellos compañeiros onque acabaran a lloullazos
entre las niebras etílicas.
Pero esta… Esta yera insoportable, nun cabía duda.
Y quiciás la causa numás fora un día d’esos qu’unu se
llevanta col pía izquierdu y todo sal mal. O al mellor la llarga
xornada de traballu de más de díaz horas que tenía dencima
del llombu. Igual la ironía sangrante del sou xefe, esi viellu bu-
tre con parche nel güellu qu’amaba y odiaba al empar. Quiciás
un recurrente sentimientu de culpa por nun pasar cola familia’l
tiempu que merecían, ponendo pa fuyir del fogar mentireiras
excusas que nun se creyía nin él.
Sicasí, lo que quedaba craro yera que’l pianu y la música
estrueldosa y extravagante que xurdía d’él, las risaladas, las
voces que s’esgorxaban, las copas, los brindis; en fin, toda
aqueilla estremollina festaxeira de la suite que tenía dencima y
qu’a las trés de la madrugada sonaba y resonaba nos sous ou-
yíos nun ayudaba un adarme a calmar a esti tipu forníu d’Iowa.
Los 193 centímetros d’altura y los más de cien quilos de
John (con esi nome se-le conocía) bullían inquietos na cama
19. Alonso, S. (2016). Aquella nueite. El Llumbreiru, 44, 45. Relatu en llionés
centro-occidental, o fala cepedano-alistana, ambientáu na Norteamérica de
los años centrales del siegru XX.

El Llumbreiru. Antoloxía de Literatura Asturllionesa en Zamora 75
de la maravillosa habitación d’aquel hotel de cinco estreillas.
Un extraña mezcla de sueñu, cansanciu y creciente ira ya casi
acogüelmaba las suas sienes. La cabeza dolía-le insoportable-
mente, cumo si un peñéu del Monument Valley cayera sobre
eilla sin piedá baixo un cruel sol mariellu. Una sensación cumo
de borracheira sin alcohol o de resaca sin copas diba cam-
biando la sua maneira de ser más bien pousada nuna enchena
qu’antes difícilmente se podía prever.
Conocía y sabía bien quién yeran esos malditos bastardos
que nun-le deixaban descansar y que se divertían na suite
d’arriba. Un clan d’indeseables encabezaos por Frankie, un
tipu golfu y carismáticu, non especialmente desagradable pero
por episodios de vai años que prefería olvidar, nun-le cayía
especialmente bien. En fin, un grupu de pelgares pouco reco-
mendables onde las fulanas, los gintonics y outras substancias
non aconselladas cuerren xuntos una carreira desenfrenada
contra l’amanecer y l’acedume del sinsentíu.
Y ye que toda aqueilla increíble y llouca nueite había co-
menzao ya pola tarde, cuando John chegóu al hotel esmangáu
pola cansadeira, esperando qu’un whisky y un par de cigarros
trouxeran un rañu de pousa y descansu despuéis de la xeira
laboral. Nun pidía más nada. Silenciu, escuridá, fumu y el sa-
bor contundente d’un bon licor. Nun tenía gana de nenguna
xoldria nin nada que-le molestara. Nada nin naide diba arra-
paña-le esi breve y relaxáu momentu de pracer senciellu onde
s’escuende la felicidá.
La vida nun-le sonría especialmente naqueillas últimas
sumanas. Paradóxico podía parecer, porque tenía todo pero
dalgo-le faltaba. Bon traballu, dineiru, viaxes, familia, amigos...
Sí, todo eso estaba bien, pero drento d’él, eillí onde naide
puede furgar sin el pasaporte de la intimidá, tenía una tebia
sensación, un berruntu vaporosu, un enclín nostálxicu. Dalgo
que-le marmullaba na soledá sin necesidá de palabras.

76 El Llumbreiru. Antoloxía de Literatura Asturllionesa en Zamora
Recordaba non sin cierta señardá dalgunos momentos del
pasáu, intentando alcontrar eillí, nel vafu de los años ya casi
esqueicíos, el consuelu qu’agora se-le negaba. Flashes d’una
infancia y una inocencia vai muito perdidas pasaban pol sou
pensamientu pa despuéis colar deixando una morrinosa sen-
sación.
Vinienon a la mente aqueillos ya llonxanos años de ra-
pacín, cuando la familia tuvo de marchar a la calurosa Califor-
nia pola mor de la turberculosis de sou padre. Eillí, sin outru
traballu disponible, montonon una formosa granxa onde John
pudo esfrutar del verde de la yerba, los animales y la difícil y,
al mesmu tiempu, senciella vida del mundu rural. Naquel tiem-
pu —bien lo recordaba— foi cuando sou padre-le deprendíu a
disparar la escopeta y montar a caballu.
Fonon años felices pero duros. Tódolos días tenía que
llevantar pronto de la cama p’ayudar al padre nas xeiras de
la granxa y despuéis marchar apriesa al colexu recorrendo un
llargu treitu cola viella yeugua de la familia. Cuando pola tarde
regresaba al ranchu, volvía outra vuelta a deitar una manu nos
llabores de casa. Nesos instantes de duru traballu aquel home
prematuramente canuscu que yera sou padre mirába-le con
una lluz triste nos güellos, sin dici-le nunca con palabras que
nun quería esi xeitu de vida pal sou fillu.
Sou padre siempre foi un referente, un llizaz nel que con-
truyíu lo mellor qu’había nél. Un home de los d’antes: se-
riu, lacónicu, rudu, traballador infatigable. Dalgo d’él siempre
quedóu na alma de John, una fallispa de rebeldía contra las
derrotas inexorables, un corazón sensible y honradu escondíu
tres una dura mázcara de poucas palabras. Falar baixo, falar
despacio, nun falar demasiao.
Sicasí, la relación cola madre nunca nun foi buena. Nun
tenía un carácter agradable, por dicilo de dalguna maneira.
Eilla, amás, siempre prefiríu al sou hermanu pequeiñu, Bob,
y el cariñu entre dambos amenorgóu. Cuando tiempu alantre

El Llumbreiru. Antoloxía de Literatura Asturllionesa en Zamora 77
los sous proxenitores se separtonon, nun llamentaba excesi-
vamente nun la volver a ver. Y eso foi lo que quiciás buscóu
nas mulleres que pasonon pola sua vida: l’afectu d’una madre
perdida qu’enxamás esfrutóu nel fogar.
Pero’l ranchu fracasóu. Las cousas cambionon rápidamen-
te na economía del país y tuvienon de marchar a la contorna
de Los Ángeles onde’l padre consiguíu un traballu na farmacia
d’una localidá cercana a la gran urbe. Foi eillí cuando una ma-
ñana salíu a repartir las recetas de la farmacia xunto col sou
perru, Pequeiñu Duque, y de la qu’un vecinu los víu xuntos,
fízo-le gracia aqueilla estampa y con chanza gritóu: “Ende van
el Gran Duque y el Pequeiñu Duque”. Y con esi alcuñu que-
dóu pa siempre.
Lluegu vinienon los años nos qu’empezóu a destacar nel
fútbol americanu. Dábase-le bien, muito bien. Xugaba con
reixa, sin deixar una faragulla d’esfuerciu nos músculos. Preci-
samente, gracias a la beca consiguida pol deporte pudo entrar
na universidá, pero pronto se diou cuenta que los estudios de
Dereitu nun yeran el carreiru más axeitáu pa llevar alantre los
sous más íntimos deseyos. Pouco despuéis, por una d’esas ca-
sualidades de la vida consiguíu l’empréu nel qu’estaría’l restu
de la vida, el sitiu pal qu’había nacío. Escomenzando dende
abaixo, traballándo-selo día a día, chegóu a ser unu de los más
reconocíos.
—Dícenme que xuguesti de defensa nel equipu universi-
tariu —dixo unu de los sous primeiros xefes cuando un día lu
víu por eillí facendo los recaos habituales.
—Sí. Yera de los buenos. Seique’l mellor de todos.
—¿Ah, sí? ¡Pouca pinta veyo que tengas, manguán! —res-
pondíu con un aceñu sarcásticu—. A ver si tienes güevos y me
bloqueyas.
El xefe retrocedíu unos pasos y escomenzóu a correr pa
contra él cola pretensión de sobrepasalu, cumo querendo llo-

78 El Llumbreiru. Antoloxía de Literatura Asturllionesa en Zamora
grar un touchdown. John dudóu un breve instante por aqueilla
situación tan repentina cumo absurda. Pero cuando ya casi lu
entrepasara, instintivamente bloqueóulu colos sous brazones y
tiróulu de mala maneira contra’l suelu. Houbo unos segundos
que se-le fecienon siegros nos que John llamentaba lo qu’aca-
baba de facer, porque la continuidá nesi probe traballu depen-
día d’aquel tipu foscu con malas pulgas. El xefe erguíuse, puso
las gruesas gafas y fixóu los güellos en John, dicíndo-le: “Sí,
tienes unos collones bien grandes. Norabuena.”
Y d’esa violenta y extraña maneira escomenzaría una re-
lación que duraría’l restu de las vidas de dambos.
Pero houguaño las cousas nel traballu tampouco nun di-
ban na dirección qu’él quería. Esi llugar onde crecíu, que-le
sirvíu pa prosperar na vida y forxar el sou carácter, estaba
sendo cambiáu y superáu. Aspacio, sí, pero de maneira impla-
cable. Decatábase con canseira que xente más nueva chegaba,
trayendo ideas y visiones “modernas” que nun-le prestaban
gota. A los que cumo él llevaban muitu tiempu nel negociu
mirában-les con güellos de superioridá, cumo reliquias d’una
dómina qu’había qu’atumbiar cuanto antes na foxaca de la
historia. Viellos tarabancos chenos de polvu que por una ines-
perada visita hai qu’esconder nun requeixu apartáu.
Nun había duda: la vida aviellaba y él con eilla. Los años
pasaban delantre de los sous güellos, cumo un viellu tren que
nun para na estación, deixando nel aire’l golor d’un fumu que
ya se difumina. Lo qu’hasta güei parecía un llizaz fixu y se-
guru, un recacheiru onde poder pousar, declinaba y amenor-
gaba sin rumediu.
Non. Lo que venía definitivamente nun-le gustaba. Esa
tristura anubríu-le más la nueite y la estiella de la señardá cra-
vóuse on más trayendo al sou corazón una escura selombra.
Pero mientras escalabeciaba nesas difíciles esmoliciones
todo cambióu dafeitu na sua habitación del hotel. El silenciu
deprimíu que se cirnía sobre John curtóuse con una riestra de

El Llumbreiru. Antoloxía de Literatura Asturllionesa en Zamora 79
estrueldos, ruidos, música y voces de la suite superior que-le
trouxenon de nuevo al presente. Una xorda ira qu’intensamen-
te calecía los sous carriellos foi aumentando nél, mientras las
queixadas apertábanse nun rictus que peique llevaba al restra-
llíu d’una tromien- tra vai tiempu anunciada.
A lo llargo de la nueite John descolgóu’l dúas veces el
telefonu de l’habitación, queiáxndose de la situación na que
s’alcontraba. La primer vez que chamóu a la recepción, un
home con tonu aburríu intentóu calma-le, dicindo que s’ocu-
paría de todo. “Nun tien por qué preocupase, señor”, dixo.
“Vamos facer todo lo posible pa satisface-le lo más depriesa
que seya posible”.
Pero los minutos pasonon y nada cambiaba. Antigual,
parecía qu’apetamente los inso- portables ruidos s’espardían
hasta l’últimu rincón de l’habitación. Supo entuences, cuan-
do ouyíu a Frankie llevando la voz cantante, quién yeran esos
bastardos que nun-le deixa- ban durmir en paz nin cayer nos
brazos del curtu olvidu qu’ufierta’l sueñu.
Teléfonu outra vuelta. Nesta ocasión púsose al outru llau
de la llinia una empreada de voz chillona y estridente que
nun-le deixaba terminar nenguna frase. Explicóu-le qu’intenta-
rían complace-le nas suas necesidades.
Y asina escabildónonse segundos. Minutos. Horas.
“Fillos de perra”, pensóu ya enfoscáu. Nun aguantaba
más. Dende la cama espurríu’l brazu contra la mesina bus-
cando’l cabeiru con- suelu de la nicotina. Apalpóu repitidas
veces la fría superficie de madeira sin prender la lluz: dineiru,
somníferos, el peluquín... Y el paquete de tabacu sin un mí-
seru cigarru que llevar a los llabios. Definitivamente nun yera
la mellor nueite de la sua vida.
La última pingota arramóu’l xarru de la paciencia de John.
Erguíuse, amallolóu la bata y los zapatos y chubíu las formosas
escaleiras de mármol mientras ouyía que nesi intre yeran tóda-

80 El Llumbreiru. Antoloxía de Literatura Asturllionesa en Zamora
las voces las que s’unían nos sous cantíos al garapiellu de bo-
rrachos. Chegóu a la puerta. Aporróula mientras gritaba toda
cras d’improperios: “Abride la puerta, fillos de perra”. La músi-
ca del pianu cesóu, las voces callonon y cayíu sobre’l pasiellu
un si- lenciu expectante. Pouco despuéis, tres la puerta ouyé-
nonse los pasos azarosos de varias personas que s’acercaban.
Abríuse y aparecienon trés altos (casi cumo él) y muscu-
losos homes con pinta, eso sí, de vulgares matones de barriu.
Pendaos con brillante gomina y vistíos con traxes ya pasaos
de moda. Mirában-le con displicente chulería, mientras unu
fumarraquiaba con rabixazu burllateiru. Un bultu amenazador
asomaba debaixo de la chaqueta de cadagunu d’eillos. Al fon-
du víase a Frankie y un ñuelu de xente alredor qu’observaban
asoraos todo lo qu’estaba ocurrindo.
John, mirando con güellos españíos na cólera, reburdióu:
—Vosoutros, pedazos de mierda, ¿cuándo coño vades
deixar de tocar la vuesa basura de música? ¡Estói hasta los
mesmos collones!
El más altu de los trés engominaos fanfarriones contestóu:
—¡Eh, tu! Quién sos pa falales asina, fillu de pu…
Pero al imprudente gorila nun-le diou tiempu a terminar
la riestra d’insultos que tenía pruparada na llengua, porque
casi nesi mesmu momentu’l puñu dereitu de John salíu cumo
una roxada centeilla contra la queixada del rependáu fantas-
món, producindo un soníu parecíu al d’una ñuez que s’escacha
con un mallu. Cuando mediu atordecíu cayíu de rodiellas, el
xigante d’Iowa collíu una siella de madeira que s’apoyaba na
parede y, llevantándola cola rapidez d’un allustru, rompíu-sela
na cabeza con gran retumbíu. L’insensatu matón esmornióuse
de siguida contra’l suelu.
Llevantóu la mirada y crisóu los güellos nos outros dous
perdonavidas, que reculionon y mostronon la pouca gana que
tenían de continuar cola engarradiella. Al momentu John ga-

El Llumbreiru. Antoloxía de Literatura Asturllionesa en Zamora 81
rróu un cigarru de la chaqueta del outru pasmarote y dióu-
les el llombu, baixando tranquilamente las escaleiras mientras
pensaba n’esfrutar d’una maldita vez del sou merecíu descan-
su. Entróu na habitación, collíu un mistu que prendíu na suela
del zapatu y deitóuse na cama col cigarru na boca.
***
Diba muitu tiempu que nun chegaba a los corriellos de
Hollywood una historia semellante y durgante un bon feixe de
sumanas cencerrióuse entre actores, figurantes y xente de todu
prumaxe y condición. Entre toma y toma, detrás de las cáma-
ras, nas salas de maquillaxe o tomando un gintonic, contábase
que nuna suite de Las Vegas, nesas nueites d’alcohol, intrigas
políticas o pseudomafiosas y música en directo del conocíu
Rat Pack, un lloucu imprudente le había roto la cabeza al guar-
daespaldas del más popular de los sous miembros, l’intocable
Frank Sinatra.
Pero lo que sí llogronon los sous componentes, polo me-
nos por un tiempu, foi ocultar el nome d’esi tipu forníu d’Iowa
que-les había causao tala humillación.

82 El Llumbreiru. Antoloxía de Literatura Asturllionesa en Zamora
XUAN Y EL LLUGAR MÁXICU DE SENABRIA20
Eugenia Rahovan
Vai mueito, mueito tiempu una fuorza inesperada d’aire
abriéu a puorta del mieu cuartu. Llevantéime y vi espurrirse
al mieu hermanu. Queimaba’l sol mariellu d’outoñu pero on
así fuora facía mueitu frieu. Pusi a roupa, garréi unos carpines
llimpios, pendéi os guedellos y baixéi al llareiru. Metí nel llu-
me unos poucos porricos. Mia madre sentada nun escañu fi-
lando a mazaroca, viéume y sonriéume. Síntale bien el mantéu
col mandil que le regalóu a buola. Mieu padre, cuitáu, andaba
a cuentas cona teinada. Gústale embayirse con cualquier cousa
con tal de nun estar sentáu.
Púsime a llimpiar a corte de buestas, ¡menudu cheiror!
Nós tenemos una facienda chena d’animales. Dous cochinos,
un xatu que descansa nel xergón dándose chouchazos nel
llombu, amoscando pínfanos, una buona cabriada letijosa, nel
polleiru nuove pitas qu’apañan faragullas y un perru que le
gusta goler as cagachas das ouveillas. Cuando por fin acabéi
a xeira, llavéi as manos, pusi os carpines, agulletéi as botas y
aconcheguéime al llareiru. Arrapacéi un capachu y llevéime un
fulichu, unos raños de queisu, a flauta y marchéi por a viella
puorta chifrando. Yera un día buenu pa llavaciernas.
Na casa d’enfrente José, el vecinu, sentáu nuna escañeta,
saludóu cona manu. Dame qu’anda dalgo rangueiru’l viellu.
Más alantre, pol caminu, paréi embaixo d’un castañeiru, eillí
apañéi una triste castaña seca entre mueitos pellizos. Con lo
llambrión que soi nun me chegóu nin pa una muela. Y cumo
you soi un mozu bien cazurru empecéi a variar as cañas, pero
en vanu.
20. Rahovan, E. (2018). Xuan y el llugar máxicu de Senabria. El Llumbrei-
ru, 52. Relatu ganador del certame convocáu en 2018 pola escuela Monte
Gándara d’El Mercáu. Textu en senabrés, revisáu y corrixíu por Furmientu.

El Llumbreiru. Antoloxía de Literatura Asturllionesa en Zamora 83
Pol carreirón paréi a meixar nel millu. Chubindo a petrina
tropecéi con un espantallu y, medrosu, escapéi con una corri-
diella pol carreirón. Detrás da casa tenemos una llata por onde
pasa un tranquilu rieu. Ye unu dos mieus llugares favoritos.
Eillí nel tueru d’una salgueira tengo atáu un barcu pequeiñu
de pesca. Collí a reata y el trasmallu qu’esgarrapicéi l’outru día
pa pescar dalguna trueita. Aspacio arrinquéi y el barcu rieu
abaixu movíase. Acocháu miréi’l cielu y vi l’aire arromando as
cañas dos carballos qu’enriscaos formaban un calellu chenu de
fuollas flotantes.
Remando tantico cheguéi al isla qu’está nel mediu del
llagu. Contentu de chegar sentéi nun xeixu del ouriella del isla
conos pías colgando. El augua estaba fría cumo a d’un glaciar.
Nun yera branu cumo pa bañarme en borrigañas, pero paséi
a tarde facendo’l llaratu. Podría dicir qu’a vista más buona del
llagu se vei desde eillí. El arena invitóume a caminar descalzu
y fundir neilla os deos dos pías. Nel ouriella, as olas acercá-
banse y marchaban lentamente. Vi trascolar el sol y a llamiella
mediu durmida d’alredor volviéuse gris. A nueite vistiéuse de
ñegru.
Tumbáu disfrutéi cumo un ñiñu del cielu escarrapitáu,
cuando de repente unas estreillas fugaces baixonen del cielu
perdéndose nel fondu del llagu. Nun sabía si fuyir o quedar-
me quietu. Permanecí con cara bobu sin falar y conos güellos
nel pozal esperéi a ver qué pasaba. Peces luminosos llucían
baixo el augua ñegra. Agarréi a flauta y entuonces os peces es-
cueitonen una bonita tonada, mientras el mundu enteiru daba
vueltas. Parecía un sueñu pero non, todo yera verdá. Escon-
díanse y volvían á superficie silenciosamente. Yeran puqueiñas
trueitas y movían el augua cumo si quisieran guipar dalgo que
you nun vía. Nun sei si estaban contentos o angurrientos, nun
paraban de chapricar. Quitéi a roupa y meti’l cuerpu enteiru
a pesar de sentir el augua fría cumo un carámbanu. Paseaban
sin miedu rellucindo a lluz al mieu chancau. Daba gustu verlos
tan guerreiros. Arraméi un goticu y salí del augua tapándome

84 El Llumbreiru. Antoloxía de Literatura Asturllionesa en Zamora
col cobertor. Penséi que yera hora de deixarlos solos. Poder
verlos foi un regalu. Nun podía estar más feliz, onque por mor
del frieu escolingaban unas mocaniellas das mias ñarices y
abarbadellaban hasta os caneiros. Estaba engariñíu. Hubiéra-
me gustao papar un caldicu caliente d’esos que fa mia madre.
Volví al puobru mui contentu con gana de contarle a mieu
padre todo lo que me pasóu, porque siempre diz que Senabria
ye tierra máxica. A lluna chena colgaba al mieu llombu y you
hasta chegar a casa canturriéi una tonada que diz dalgo así:
“Esos pececicos son hermanicos, fonen a un ñabal, collo-
nen ñabicicas y fuxi, fuxi, fuxi, pa Portugal”
¡Yiiiiiiihaaa!

El Llumbreiru. Antoloxía de Literatura Asturllionesa en Zamora 85
A CASA NUEVA21
Xairu López
Na parte esterior da muria qu’acuta’l xardín da casa nueva
hai un escañu nel qu’Horacio sienta cada tarde. El viellu chega
con media sonrisa nos llabios, afoutáu pol aliviu, por poder fu-
yir unos instantes da canseira que lu cuelma y desborda’l res-
tu’l día, y que parez arramase a cada pasu del sou desmañáu
andar pol esterior del invisible y ferruxenta coraza que viste. A
casa nueva nun-le gusta, as cousas nuevas nun-le gustan. Aco-
moda’l traseiru y constata ante él una visión de piedra, prau y
augua; con eilla testiella unos minutos mientras tenta de revivir
na sua mente años mellores, años nos que’l sou firme brazu
nun tembraba al coller l’eixadón, pero a sua mirada pesaba un
quintal y acababa nel suelu cuando se cruciaba conos güellos
grises d’Alicia. A primeira vez que se vionen pensóu qu’ha-
bía alcontrao una moura d’esas que’l ti Fundador xuróu mil
veces ver n’Hermisende, ás ouriellas del Tuela. Casonen trés
años despuéis de vivir una fermosa historia d’amor y nueites
nas qu’Alicia escapaba a escondidiellas de casa mientras sous
padres durmían. Cuando collíos da manu’l cura diou a bendi-
ción, Horacio quitóu definitivamente’l pesu que llevaba drento
dende’l primer dia de novios, por nun acabar de creyer qu’a
muller más fermosa de toda Senabria podría querer pasar el
restu dos sous días con él. Nesi intre, cuando os sous llabios
chiconen os d’Alicia ante Dios, visualizóu’l futuru, xurando
que nun permitiría qu’os fillos que pretendía tener bien lluego
pasaran as necesidades qu’él sí viviera nel infancia.
21. López, X. (2020). A casa nueva. En: Xeira, compendio gramatical de
sanabrés. Zamora: Furmientu. Escritu en senabrés, aparecíu tamién publicáu
en La fueya rota y outros relatos (2020), llibru de narrativa del outor llionés
nel que vamos poder atopar textos en diferentes variantes del asturllionés
faláu nas provincias de Zamora y Llión, cumo son el pal.luezu (L.laciana), el
cabreirés (Cabreira) o’l pachuecu (Senabria).

86 El Llumbreiru. Antoloxía de Literatura Asturllionesa en Zamora
Os fillos chegonen, Alicia marchóu. El cancru llevóula al
cielu dous años enantes de lo de Riballagu. Horacio tuvo el
oportunidá de casar outra vuelta cona sobrina mayor de Mi-
guelicu, una moza curiosa y mui romana nos llabores da casa,
pero xunta con Alicia fuyíu tamién el sou deseyu por cualquier
muller y todo lo demás. Se nun houbiera sío por sacar alantre
a Jesús y a Nélida, os dous rapaces que tuvo con Alicia, nun
sería raro qu’acabara colgando pol pescuezu da viga principal
da corte o quiciás dalgo pior.
Costóu traballu pero os fillos d’Horacio prosperonen, el
mayor marchóu pa Jaén y fízose guardia civil, a pequeiña ca-
sóu con un empreáu de banca, echando desiguida al mundu
a os dous únicos nietos d’Horacio. Os cinco viven agora xun-
tos en Benavente y en chegando’l branu van dúas sumanas á
casa nueva que’l maríu de Nélida construyíu en Ribadelago de
Franco y qu’a Horacio-le repila. Espierta bien pronto y nun
son poucas as veces que debe volver al catre abroncáu por
os punzantes susurros que recibe da sua filla, quien tamién
sal a escape del sou cuartu en cuantes que lu siente -Vuelve
a la cama, ¿qué haces despierto a estas horas? Vas a desper-
tar a los críos-. Y asina, con sufrimientu, Horacio pasa outra
hora acubiláu nel habitación conos güellos cumo pratos hasta
qu’escuita dalgo de ruidu y entende que por fin puede salir
cona sensación d’estorbar en todas partes. Estraña sua casa, a
de verdá, esa qu’agora, igual qu’él, aviella esbarrumbándose
n’Unxilde, a un puñáu de quilómetros. Horacio responde cada
día ás continuas reprimendas y humillaciones del interesada
y retorcida filla que criyóu con tebios y cobardes xuramentos
en voz baixa. Cuando la mira, puede ver a viva imaxe d’Alicia,
pero lo que vei yía pouco m´as qu’una llograda mázcara. Él
sabe qu’Alicia sentirá vergüenza allá onde estía al constatar el
fracasu d’Horacio cumo padre: el mayor casi nunca nun chama
y a pequeiña yía pior qu’a raposa.
A casa nueva nun-le gusta, as cousas nuevas nun-le gus-
tan. Abre os güellos cona cabeza apoyada na muria y tien a

El Llumbreiru. Antoloxía de Literatura Asturllionesa en Zamora 87
sensación de qu’hasta as auguas del Tera que pasan amodo
ante él nun son as de siempre, son outras, nuevas, artificiales,
del outru día. El fríu arrecia y piensa en volver drento. Sabe lo
qu’ende espera. Sabe que sobra, que yía una carga. Fúndese,
siente na boca’l sal das primeiras llágrimas, chora. Deixa cayer
a cachaba al suelu y aperta a cara contra as palmas das manos
ximindo, resollando, afanáu en que naide nun caya na cuenta
d’eillo. Nun quier volver drento, sabe qu’esi nun yía’l sou llu-
gar, que nun yía bien recibíu, qu’aqueilla que cuida d’él y yía
frutu da sua pasión con Alicia nel fondu cuenta cada segundu
hasta’l momentu en qu’Horaciu seya devoráu pol mal postrei-
ru. Nun quier entrar, quier salir d’esi mal sueñu, quier finar,
quier deixar de vivir con miedu, deixar de sentir que cada
cousa que fará vai tener cumo consecuencia una voz y una
mirada de despreciu.
Vuelve en sí y seca apriesa as llágrimas contra a manga
da zamarrica sobresaltáu pol tactu d’una manu nel sou ralu
y cardosu pelu. Llevanta a cabeza y ende está: Susi, a nieta
pequeiña, a filla de Nélida. Horacio adora a esa llagartixa de
seis años y eilla siente’l mesmu amor por él, onque nun son
poucas as veces que tamién recibe una couz de sua madre por
culpa’l viellu. Horacio tien a sensación de qu’a sua única fun-
ción na tierra yía a d’exercer de diccionariu errante de palabras
prohibidas. Cada vez que Susana o sou hermanu repiten dal-
gún dos esfilachaos vocablos qu’Horacio usa y que muerren
amodo na llengua dos paisanos da contorna, Nélida recuerda
rápido a os sous fillos que cumo falen asina tendrán que-les
poner oureillas de burru.
—¿Por qué choras, bolicu?
—No hables así o te pondrán orejas de burro —diz Hora-
cio falando bien, con firmeza, volvendo a cara y facendo súas
as palabras de Nélida.
—Bolicu, tú hablas así y no te las han puesto.
—Sí, sí que me las pusieron, pero yía que las perdí.

88 El Llumbreiru. Antoloxía de Literatura Asturllionesa en Zamora
—¿Buscámoslas y xugamos xuntos a os burriquines? —El
buracu dos incisivos ausentes nel dentame de Susana nun afe-
ya a más fermosa, inocente, azarienta y lluminosa das sonrisas;
idéntica á d’Alicia cada vez qu’escapaba de casa en mitá da
nueite pa fundise nun llargu abrazu con Horacio.
El viellu llevanta y oufrez el sou deu índice á pequeiña.
—Craro que sí, cascabel, vamos drentro a xugar a os bu-
rriquines.

El Llumbreiru. Antoloxía de Literatura Asturllionesa en Zamora 89
LORENA22
Ástor del Cueto
Lorena ye una rapaza da mia aldeya. Vive conos sous pa-
dres nuna cabaña del Barriu Riba, onde emprincipia’l monte.
Tien el pelu roxu y a cara chena de pencas. Lleva un vistíu es-
farrapáu de tirantes que dalgún día foi verde. Nun tien cholos.
Lorena ye amiga de toda a rapaciada. Ayuda a os vielli-
cos nas xeiras da güerta. Fala con todu’l mundu: inclusive col
cura que nos regaña bien de veces —naide sabe mui bien por
qué—. Cuida dos gatines y dos borrigaños que cayen dos ña-
les. Todos queremos ser cumo eilla.
Lorena nunca nun vai al ríu con nosoutros. Pa que naide
la veya, baixa por un cabuercu qu’hai tras de sua casa y des-
aparez nel umiral da ribeira. Cuando vuelve tien el vistíu verde
molláu. Lorena nun sabe nadar.
Dalgunas veces, Lorena fala de duendes que viven no
monte. Os duendes cuéntan-le cousas qu’os mayores nun
quieren saber, por eso os sous padres mándanla callar y repí-
ten-le, una y outra vez, qu’os duendes nun existen. A os rapa-
cicos gústanos ouyir esas historias.
El sábadu por a nueite, enantes de cenare, Lorena dizme:
—Hei conocío un habitante del umiral. Vive no ríu.
—Nun te creyo. Nun hai naide nesti umiral.
—¿Por qué nun vienes mañana y lluego ves conos tous
güellos?
El domingu por a tarde baixamos al ríu. Mándame esperar
entre os árboles. Siéntase nel ouriella. Finca os pías nel augua
22. Cueto, Á. Del. (2021). Lorena. El Llumbreru, 64. Relatu en senabrés.
Revisáu pol outor en 2023.

90 El Llumbreiru. Antoloxía de Literatura Asturllionesa en Zamora
y chaprica. Das ondas sal un puqueñu trasgu que s’engarrapita
por a caniella de Lorena hasta a rodiella. El trasgu diz:
—¿Quién está amolando al hora da siesta?
Lorena sonrí y muella al duende cona manu.
—¡Ah! ¡Sos tu! ¿Nun sei por qué os rapaces armades siem-
pre tanta estremollina? Voi durmir al fondu del ríu.
El trasgu vuélvese nuna truita y brinca al augua. Lorena
entra no ríu amodo. L’augua chéga-le hasta l’embeligu. Tiem-
bra cumo una vara verde y bufa. Trancadiella, pero nun cai.
Lorena gralla:
—¡¿Por quei faces esto?! ¡¿Por quei te volvisti nun pez?!
—Nun soi un pez. Soi un abellarucu. ¿Nun ves as colores
das mias prumas?
Lorena calla. A truita nada entre as raíces dos umeiros y
diz:
—Mira cúmo vuelo entre as cañas d’esti árbol. Tírate. Vo-
laremos xuntos.
—¿Por qué you nun puedo transformarme en nada?
—Nun sei. De seguro qu’a tua cabeza nun furrula bien.
Vivisti demasiáu tiempu entre humanos. Primeiro lo manose-
yan todo conas suas untosas manos y despuéis regañan a os
rapacicos pa expiar as suas culpas.
Lorena sal del augua y cuerre contra el aldeya. Pasa xunta
de mi sin mirarme. Tien os güellos chenos de llágrimas. Maña-
na volverá al ríu.

El Llumbreiru. Antoloxía de Literatura Asturllionesa en Zamora 91
EL CANDIDATU23
Ástor del Cueto
Debería haber muerto vai tiempu. Nun ye a primeira vez
qu’intentan quitarme d’en mediu. Llevo años sentindo un bu-
racu na boca del estógamu que m’acompaña a todas partes: a
os actos oficiales, a os congresos, inclusive ás fiestas privadas
qu’atropa’l partidu tras as victorias electorales. Acabas acos-
tumbrándote al fuegu amigu. Vai col cargu.
Aqueilla bala llevaba’l mieu nome. Si nun chega a ser
por a muller que m’aconchegóu durante’l mitin, en vez de
viaxar en limusina, viaxaría en coche fúnebre. Nunca nun sa-
bes quién vai recibir una bala por ti. Ye mellor que seya una
desconocida. As deudas de sangre siempre acaban pagándose.
Quién ordenóu aquel disparu nun dá más. Podría ser
cualquier advenedizu con gulismas por encarrapitar dentro na
formación. En realidá me fizo un favor. A noticia salíu en todos
os telediarios y zaparrióume á primeira llínia da política. Es-
tói escalabeciando presentar a mia candidatura á presidencia
del gobiernu; pero agora lo primeiro ye guardar el mieu bon
nome. A lo llargo dos próximos días todos estarán expectantes
y si nun actúo lluego, emprinciparán a cencerriar infamias. A
mia carrera estará acabada.
Ya hemos chegao a Zamora. Dígo-le a Berni, el mieu fiel
y discretu chofer, qu’aparque y m’espere. Quédase guipando
a mia roupa —pantalón de chándal Balenciaga, sudadeira Su-
preme y zapatiellas Adidas futuristas— con cara de circunstan-
cia. Dígo-le que voi a una fiesta de disfraces.
Camino por a calle Zapatería hasta a Praza de Santa Lucía.
Chego a The Zamora Cavern: un bar de copas con un puqueñu
escenariu —remedu del míticu club inglés—. Entro y fuelgo na
23. Cueto, Á. Del. (2021). El candidatu. El Llumbreru, 67. Relatu en senabrés.

92 El Llumbreiru. Antoloxía de Literatura Asturllionesa en Zamora
barra. Hai bien de xente. Suenan The Beatles. Miro l’atrezu y
compruebo que nada ha cambiao: John, Paul, George y Ringo
salúdanme desde os sous altares de cristal. Pido una cerveza.
Espero a que venga l’autor del disparu: un zaforil camellu de
pouca monta qu’acepta toda crase de xeiras. Conózolu bien.
Fizo dalgunos traballos pa mi cuando you yera un cuitáu aspi-
rante al alcaldía de Zamora. El mui fatu siempre lleva un mo-
queiru bermellu asomando del bolsu traseiru dereitu del pan-
talón... por si cai dalgo. Podría haberlu denunciao fácilmente á
policía, pero esto nun vai d’apañar un delincuente. Tengo que
mandar un mensaxe. Nun ye un xeitu de venganza, sinón de
respetu. Son as normas.
El pañuelu bermellu muévese inquietu na puerta. El xé-
neru véndese bien esta nueite. Despuéis de quince llargos mi-
nutos entra. Pasa xunta de mi. Fundo a cara na cerveza. Nun
me mira. Vai al lavabu. Suena “Helter Skelter”. Dicen qu’inspi-
róu á “Familia Manson” al hora de cometer os sous crímenes.
Sígolu. Saco una porra extensible d’aceiru que llevo na manga.
Tien que ser un traballu rápidu. El camareiru chube’l volumen.
Déixome llevar. “Helter Skelter, Helter Skelter, Helter Skelter.
Look out”. Dispárase l’adrenalina. El golor a sangre y cerveza
enfílame. A masa encefálica mestura col gómitu y el mexu. El
moqueiru bermellu ya nun se mueve. Tengo qu’emburriar a
sua pierna pa pechar a puerta. Póngome’l capiruchu y salgo.
Cuerro por os Barrios Bajos de Zamora. A ñebra impide
qu’a lluz das farolas chegue al suelu. As calles están vacías. Pé-
meque voi flotando nun mar d’ensueñu. Un océanu xeladeiru
y húmedu que me cala hasta os güesos. Nun siento’l friaxe.
El mieu fiel Berni espérame col motor en marcha. ¡A casa!
dígo-le col corazón golpiando no mieu pechu. Pregúntame si
esfrutéi da xoldra. Dígo-le qu’estuvo bien, qu’atopéi un viellu
amigu. Mírame disimuladamente pol retrovisor mientras me
llimpio’l sangre y as faragullinas de craniu da cara cona manga
da sudadeira. A modo a calma arrapaña’l mieu cuerpu. Una
calidez maravillosa espoliña agora no mieu interior. Galdíu,

El Llumbreiru. Antoloxía de Literatura Asturllionesa en Zamora 93
acolléitome na parte traseira da limusina. El run-run del viaxe
acóchame. Sueño con repartir beisos y abrazos a os rapacicos.
Sueño con ser el próximu presidente del gobiernu.

94 El Llumbreiru. Antoloxía de Literatura Asturllionesa en Zamora
TAL VEZ PERDER24
Ástor del Cueto
“Lo que m’esterrece nun ye que me manquen,
lo que m’esterrece ye perder”
(Floyd Patterson, campeón mundial dos pesos pesados)
—¡Nun te llevantes! ¡Nun te llevantes! —esgórxase Santi
desde’l rincón.
A lluz dos focos amenorga’l friaxe da lona. Quédome
boca abaixo, sin rebullir, impasible a os chifríos y insultos das
dúas mil almas qu’enchen a embute’l pabellón Ángel Nieto de
Zamora. El Patrón ha venío a ver a pelea acompañáu das más
altas autoridades. Nicola Trafficante, mafiosu d’orixen italianu,
afalágalu con un Montecristo; el cava y as putas de luxu ven-
drán despuéis, cuando toda esta pantomima haya terminao.
Nico ordenóume perder:
—El boxéu solo ye un negociu con sangre. Hai muitu
dineiru en xuegu y tu puedes apañar un bon ñiscu —díxome
vai dúas nueites, tomando unas cervezas, nuna cantina cotrosa
y esfarrapada del barriu San José Obrero—. Nun te preocupes
por a tua carrera; ya te compensaremos con outru combate.
Debíu ver a mia cara de poker porque cuando salí por a
puerta garróume pol brazu y espetóu:
—Nun lo olvides; you decido quién ye’l campeón d’Es-
paña.
Todo diba bien hasta qu’aqueilla deshonrosa palabra es-
toupóu na mia cabeza: ¡perder! Cumo aqueilla vez que tuvi
qu’apostar na mia contra pa poder pagar l’alquiler de mia casa
24. Cueto, Á. Del. (2022). Tal vez perder. El Llumbreru, 69. Relatu en senabrés.

El Llumbreiru. Antoloxía de Literatura Asturllionesa en Zamora 95
—l’árbitru nun quería emprincipiar a cuenta (porque sabía que
m’había deixao cayer) y tuvi que volver os güellos del revés
pa qu’acabara a pelea—; o cuando perdí mia muller, nuna fría
sala d’hospital, esperando un trasplante de reñón que nunca
nun chegóu porque al fillu d’un millonariu le facía más falta
qu’a eilla. Y agora tengo que perder con esti miñambres por-
que ye l’hermanu puqueiñu del Patrón y quieren forrarse á
mia costa.
Sin pensarlo dúas veces, encalco os guantes contra a lona
y, cumo emburriáu por un resorte, érgome d’un saltu. Deixo al
arbitru mudu a mitad da cuenta. Lluego llanza una mirada al
sou protexíu. Ye más una alvertencia, cumo dicíndo-le: cuidáu,
está rabiosu. A esti nun lu ganamos nin entre os dous.
Arrecátome contra a mía esquina, pero Santi ya nun está.
Nun lu culpo. Habrá dío a escape al estación a coller el tren
a Galicia. Qué más dá. Cumo si eillí nun chegaran os sicarios.
Cuspo’l protector bucal; ya nun me faz falta. Doi unos pa-
sos pa punta alantre contra’l mieu exetivu. L’árbitru quier ata-
rabancar a pelea. Dizme que perdí’l protector, que nun puedo
continuar. Desapártolu d’un mosquilón y digo-le:
—¡Voite deprender lo que ye nun tener nada que perder!
El campeón encéibame col brazu faciéndose’l valiente.
Toda a cúpula mafiosa guípanos crisada. Empuntio contra a
mia víctima. Trágase’l jab sin reburdiar. Arrapazo’l centru del
ring. Llévolu contra as cuerdas. Primeiro que xuspie pol late-
ral entro a sua distancia col unu-dous, llevánto-le’l focinu col
uppercut d’izquierda y apuñalo-le’l fígadu col hook (una, dúas,
trés veces) ¡Ya le quitéi a tontería! Varío’l ritmu a pracer, mé-
to-le combinaciones arriba y abaixo, retranquio-le a cara col
crochet de dereita, y salgo.
Agora’l mieu rival trata de contraatacar, pero mosco con
facilidá: golpieya l’aire, persigue un pantasma. Os sous movi-
mientos son lentos; el sou caminar, toupinu. Ya ye mieu; nun

96 El Llumbreiru. Antoloxía de Literatura Asturllionesa en Zamora
le quedan fuercias. Cambio a guardia: póngome de maniegu.
Arímome tanteando cona dereita. Amago’l golpe á boca del es-
tógamu. Entuences písolu pa que nun escape y méto-le’l rectu
d’izquierda qu’entra llimpiu cumo’l cuchiellu na mantequilla
¡Crack! Doi-le con todo. Oyo’l triscar de güesos. Nun principiu
pienso que son os mieus cotorros, pero’l gargallón de sangre
desmiéntemelu “¡Por esa ñariz nun volverá entrar aire, nin co-
caína, nin nada por muitu tiempu!” As cuerdas sálvanlu de salir
del cuadriláteru y antes de beisar a lona ya está faciendo com-
pañía a Morfeo. Llevanto os brazos saboreando a victoria. El
pabellón ruxe. El Patrón ha puesto l’abrigu y, arrodiáu por una
docena escoltas, empuntia pa contra a salida debaixo d’una
chuvia exetos, insultos y esgarrios. Solo Nico queda de pía
xunta’l ring mirándome con güellos vidrosos prendíos d’ira.
—Nun sabes lo qu’has feito. Esto nun vai quedar asina.
Acércome amodo al llende da plataforma y apóyome nas
cuerdas.
—El boxéu ye simplemente un negociu con sangre —digo-
le—. Ya tienes el sangre; cuando quergas falamos del negociu.

El Llumbreiru. Antoloxía de Literatura Asturllionesa en Zamora 97
1.3. Outros textos
TEIXEDELU25
J. Alfredo Hernández
Senabria ye una tierra formosa na que s’alcuentran bien
d’esos llugares que sin duda podemos dicir máxicos. Nellos, el
paisaxe, tecíu por os filos da naturaleza y el traballu secular del
home, llévanos, cumo nun viaxe iniciáticu, al fondu del nuesu
ser más auténticu, esa conciencia antigua del humanidá qu’ho-
guaño estamos olvidando. Llagos escondíos na sierra cumo
sartas de craru cristal qu’os glaciares fonen arramando na sua
fuyida, nel deseyu de quedarnos el sou recuerdu perdurable;
ríos bravíos que cuerren burllando á lluz del sol embaxo da
sulombra dos escuros oumeireos; peñeos graníticos espetaos
cumo talayas dende os que nas nueites del iviernu oulla’l llo-
bu, chamando a os viellos espíritus ancestrales del mundu.
Poucos sitios, sin embargu, atopamos onde a viella Sena-
bria siga tan presente cumo nel Teixedelu de Requeixu. Eillí,
nel aveséu da sierra de Parada, aguárdanos el más imponente
santuariu da rexón, un santuariu que nun sostienen columnas
de piedra sinón os tueros milenarios dos teixos. Pa chegar
dende Requeixu, cruzamos el viellu caminu dos pelegrinos,
pasamos xunta del cementeriu y lluego, por cima d’una guapa
puente, sobre’l ríu Requeixu. Dende eillí, a breya vai chubín-
donos por entre urces y abeduros, y alredor de nosoutros nun
paran d’aparecer todas as evidencias del progresu, da nueva
25. Hernández, J.A. (2006). Teixedelu. El llumbreiru, 6. El Teixedelu ye’l
topónimu tradicional en senabrés d’un conocíu llugar de la sierra de Parada,
nel térmanu de Requeixu, onde s’atopa una gran cantidá de teixos, muitos
d’ellos milenarios. El textu está escritu en senabrés y aparecíu publicáu pos-
teriormente en Xeira. Compendio gramatical de senabrés (2020).

98 El Llumbreiru. Antoloxía de Literatura Asturllionesa en Zamora
vida que marcha apriesa, onque sin saber mui bien pa ónde:
autovía, carretera, ferrocarril, aereoxeneradores, a todos houbo
que meter encalcaos nel pequeñu espaciu d’esti estreitu valle
que chube pal altu del Padornelo.
Siegros de meter llume al monte fonen roubando llugar
a os carballales y proclamando’l reinu coloríu das urces y os
chaguazos, das xestras y carqueixas. Imposible a selombra, el
sol manca os güellos, qu’agradecen por fin el chegar al entra-
da del monte, que ye nel sou comienzu numás una touza de
carballos nuevos.
Dende eillí, el carril empúntianos pouco a pouco, casi sin
lo querer, hasta’l mesmu corazón del monte, hasta’l regueiru
que baxa del picu Cinseiru, y que saltamos pa pasar, cumo
Alicia, al outru llau del espellu. Eillí está: el mundu maravillo-
su, sorprendente, salváu cumo de milagru; os tueros retorcíos
dos viellos teixos, conas escuras cascas cubiertas de mofos,
callan robendo’l secretu del eternidá. El escuridá en plenu día
aturrulla cumo si nun estuviéramos ya sobre a superficie da
tierra sinón nel sou interior, nel fondal d’una cueva. Eiquí se
paróu’l tiempu del mundu, y párase’l nuesu —esi viellu sueñu
de todos os homes de todas as épocas: parar el tiempu y bur-
llar d’esti modu á muerte— mientras caminamos casi a tientas,
afarfallando, buscando unu a unu os xigantes de madeira entre
espesuras d’acebros y d’avellaneiras.
Despuéis, al escurecer, chega’l momentu de marchar:
deixamos con pena esti verdadeiru embeligu das montañas,
y pouco a pouco, cumo nun partu sonce, vamos volvendo al
outru mundu, al mundu da priesa y el ruidu. Esi mundu que
precisa muita enerxía porque se mueve muito, porque vai y
vuelve, y cuerre correndo sin parar: olvidando qu’asina, tam-
pouco nun vai conxurar á viella filandeira.

El Llumbreiru. Antoloxía de Literatura Asturllionesa en Zamora 99
UNA SERIE DE CATASTRÓFICAS DESDICHAS. BREVÍSIMA
HISTORIA DE LA RECUPERACIÓN MODERNA DEL LLIONÉS26
J. J. Cano Echebe
Los nicios del interés modernu pol llionés empezoron en
Llión y Zamora de forma mui tebia a finales de la década de
los setenta de la pasada centuria al calor de la Transición y en
plenu procesu autonómicu. Los recién creaos partíos llione-
sistas, dalgunas asociaciones y personas aisladas afirmoron,
ye cierto qu’ensin muitu aquel, que nas tierras del antiguu
reinu de Llión inda pervivía’l vieyu llionés defendendo d’un
xeitu testimonial este “sistema llingüísticu”; (en palabras de
Frías Conde) como parte del patrimoniu cultural llionés, pero
ensin facer más nada que sumar esta cuestión a la lista de pe-
culiaridades llionesas como un argumentu más a los méritos
de Llión p’acceder al estatus d’autonomía, que finalmente nun
se consiguíu.
La reivindicación del llionés féxose nesa época siempre
dende’l castellanu, ensin una coñocencia mínima de la realidá
del idioma y ensin voluntá de falar o d’escribir nél, ye dicir,
poniendo de facto en vía muerta a la llingua que se pretendía
recuperar y asumiendo ensin escesivos problemas la castella-
nía cultural de las tierras llionesas. Un exemplu craru d’esta
postura fondamente castellanista no idiomático tenémoslu no
Partido Regionalista del País Leonés, que defendía’l llionés en-
sin emprealu anque considerándolu parte de la nuesa cultura,
pero que suscribíu’l “Manifiestu de los 2300” en contra de la
normalización plena de la llingua catalana, nuna decidida y
26. Cano, J.J. (2006). Una serie de catastróficas desdichas. El llumbreiru, 6.
Escritu en llionés centro-occidental. Estamos delantre d’un artículu qu’acu-
mete dalgunos puntos problemáticos de la reivindicación del llionés naquel-
los últimos años del siegru XX y primeiros del XXI, cumo fonen la falta
d’una conocencia suficiente del idioma, la vacilación ortográfica o’l partidis-
mu políticu de dalgunos sectores de los movimientos sociales y culturales a
favor de la llengua.

100 El Llumbreiru. Antoloxía de Literatura Asturllionesa en Zamora
non pidida collaboración cona ofensiva castellanista contra la
cultura de Cataluña.
Nesa dómina n’Asturies la nuesa llingua aniciaba una fase
de ciertu puxu cono movimientu lliterariu coñocíu como Re-
surdimientu, con muitos y espléndidos fruitos, creóuse amás
l’Academia de la Llingua Asturiana, llogróuse un ciertu estatus
llegal pal idioma, entre outras realizaciones. N’Aragón cuayóu’l
procesu de recuperación del aragonés, más tarde chamáu Re-
naxedura, qu’entamara a finales de los sesenta d’una maneira
más modesta qu’Asturies pero con resultaos que, vistos dende
Llión, parecen enormes si tenemos en cuenta que l’aragonés
vivía daquella una situación mui asemeyada a la del llionés.
Nese momentu históricu que foi tan importante y relativamen-
te bien aproveitáu p’alitar los idiomas d’Aragón y d’Asturies,
la encruciyada na qu’estaba’l llionés podía tener tiráu a andar
por tres carreiros (a lo postreiro casi tres décadas despuéis, lo
qu’está pasando cono llionés ye que s’está avanzando por esas
tres vías a la vez):
1.- Abellugar los restos del romance asturllionés que que-
daban no vieyu reinu baxo’l paraguas de la Llingua Asturiana
na modalidá estándar n’usu actualmente que tien yá un altu
gráu d’ellaboración, alternativa triada por ciertu por autores
como’l palaciegu Roberto González- Quevedo, Héctor García
Gil de Llión, el bercianu Abel Pardo, entre outros, qu’escriben
o escribieron n’asturianu normativu.
2.- Outra posibilidá sería la del cultivu de las modalidades
concretas y vivas del llionés, opción siguida por varios autores
cepedanos noroccidentales.
3.- Una tercer opción podía ser la creación d’un paraes-
tándar (más o menos lligáu y dependiente del asturianu) basáu
nas falas llionesas más occidentales que son las más ca- rac-
terizadas, con más puxu y teniendo en cuenta que ye nesas
zonas onde esiste una cierta conciencia llingüística.

El Llumbreiru. Antoloxía de Literatura Asturllionesa en Zamora 101
Lo que se fexo, especialmente durante la década de los
ochenta del pasáu siegru, foi descartar las tres opciones posi-
bles y crear un despropósitu qu’esplica en parte la debilidá y
descréditu del actual movimientu de recuperación del llionés y
los sous escasos y esporádicos llogros. L’entamu del disparate
foi l’ACADEMIA DA LLENGUA LLEUNESA (en realidá una aso-
ciación ya qu’una academia desixe una serie de requisitos lle-
gales que lóxicamente este grupín nun cumpría). El modestu
llabor d’esta “Academia” nun pasóu de cartas a los periódicos
(dalgunas nun presuntu llionés con traducción al castellanu,
lo que yera d’agradecer pa poder entender “aquello”), la edi-
ción d’unas fueyas informativas y pouco más. El modelu de
llionés defendíu por esta asociación foi un enorme desastre
qu’amostróu una nula coñocencia de las regras gramaticales
de la llingua y que consistía nun amestáu d’elemementos léxi-
cos de procedencia diversa sumaos ensin orde y ensin el más
mínimu rigor onde podíamos toupar castellanu y gallegu rexo-
nal de Llión y Zamora, neoloxismos imposibles, palabras in-
ventadas, vulgarismos, arcaísmos del llionés medieval..., todo
ello afilvanáu con una morfosintaxis inventada que nada tien
que ver cona del llionés modernu. A este albuertu faltaba-y
un remate, qu’inda dura, como foi el d’inventar un xentiliciu
(“lleunés”), y un topónimu (“Lleóun”, que los más inorantes
camudoron en “Lleún”), que tuvon ciertu ésitu entre dalgunos
sectores y asina aparecieron entidades como la “Asociación Et-
nográfica Lleunesa”, “Patentes Lleunesas” y outros grupos, que
tampouco fexoron nada en llionés. Al parecer naide tuvo la
preocupación de pescudar a los falantes d’edá (dalgunos tovía
pronuncian “Lión” y “lionés”), d’estudiar los manuales onde
se describe la nuesa llingua o de lleer a los escasos autores
qu’escribieron en llionés. Ún de los promotores del inventu
refrexóu las suas peculiares ideas llingüísticas nun llibru “Esto
es el País Leonés” (Barcelona, 1988) onde nel apartáu adicáu a
la nuesa llingua (vamos a deixar pa prau’l restu de capítulos)
afonda ensin complexos no despropósitu ya apuntáu, dando
datos, informaciones y argumentos que nun son ciertos. Este

102 El Llumbreiru. Antoloxía de Literatura Asturllionesa en Zamora
autor diz, por esbillar unos poucos exemplos, que la “l.le va-
queira” ye propia, amás del noroccidente llionés, de la zona
de Senabria (mentira), y que la variedá local del nuesu idio-
ma eillí ye un cousa chamada “tsebaleiro” (falsu, la fala local
ye eillí “pachuocu”, “pachuecu” o “machuecu”); afirma que la
variedá astur-llionesa que se fala na Tierra de Miranda ye’l
“borrasao” (inciertu, ye’l mirandés); reproduz unas supuestas
traducciones fragmentarias del Nuevu Testamentu al llionés
no siegru XIX que son pura invención. Nun vamos siguir ya
qu’en cada párrafu del llibru afallamos un desatinu tres outru.
Tampoucu fai falta insistir nel enorme dañu feitu al llionés y
a las suas posibilidades de recuperación, ya de por si poucas,
y el desconciertu de muita xente interesada no tema que co-
yeron como guía de referencia este llibru. Inda güei, en xuliu
de 2005, este “lleunés” ye invocáu polos detractores de la nor-
malización y normativización del idioma como exemplu de
disparate, y razón nun-ys falta por más que duelga reconocelo.
Nos noventa sectores lligaos al PREPAL volvieron outra vez a
intentar la creación d’una Academia Llionesa, que lóxicamente
quedóu en nada.
De los años ochenta ye tamién l’asociación TSUME LLE-
UNÉS (sic), que tien un nome imposible en llionés que vai
acordias cono nulu nivel de competencia llingüística de los
sous promotores, todos perfectos castellanufalantes, puéis l’ac-
tividá d’este garrapiellu en defensa del idioma féxose dafeitu
en castellanu.
Más rigor amostróu LA ASOCIACIÓN PARA LA DEFEN-
SA DEL DIALECTO LEONÉS ORDOÑO II, con unos plantea-
mientos que podría suscribir güei cualquier amante del nue-
su idioma, a saber: creación d’una unidá alministrativa pa la
protección del llionés; creación d’una Academia de la Llingua
Llionesa, coordinada cona Asturiana, pa ocupase del idioma;
fomentu de la investigación y de la enseñanza del llionés na
Universidá de Llión; realización d’un estudiu sobre la situación
real del llionés pa ellaborar mididas concretas de recupera-

El Llumbreiru. Antoloxía de Literatura Asturllionesa en Zamora 103
ción; fomentu d’actividades culturales que favorecieran la di-
fusión del llionés; publicación d’una revista de divulgación del
llionés, a espayar especialmente nos centros escolares; ellabo-
ración d’una gramática y diccionariu llioneses. Propuestas inte-
resantísimas que sicasí nun chegoron a desarrollase. Gracias a
la iniciativa del promotor de l’asociación, don Antonio García
Álvarez, celebróronse unas xornadas sobre’l llionés que foron
abondo decepcionantes puéis dalgunos de los qu’intervinieron
nellas, que provenían del ámbitu académicu, certificoron la
muerte del llionés, o, no meyor de los casos, la sua incapacidá
pa espresar pensamientos abstractos, argumentu que se repite
siempre al tratar de la promoción de llinguas minoritarias y
minorizadas. La falta d’apoyos y d’interés polas meritorias pro-
puestas del sr. Álvarez, amatoron esta posibilidá a la qu’habría
que criticar la sua concepción dialectal del idioma y la falta
d’usu d’éste, requisitu imprescindible pa la sua pervivencia.
Entraos yá nos noventa de la pasada centuria hai que
mentar una iniciativa diferiente que nacíu conos meyores
agüerios y con unos entamos serios como foi la publicación
semanal LA NUESTRA TIERRA, onde’l llionés tuvo por primer
vez un ventanu onde s’asomar al mundu en situación de re-
lativa normalidá. Neste semanariu onde’l llionés siempre tenía
presencia en forma de columnas d’opinión, editoriales, car-
tas de los llectores o artículos, al parecer houbo un rápidu
cambiu de timón por parte de los sectores más nacionalistas
de CONCEYU XOVEN, la mocedá del partíu Unión del Pue-
blo Leonés, que modificoron d’un xeitu mui notable la llínia
editorial radicalizando posturas, conteníos y mensaxes. Des-
aparecieron tamién dalgunos nomes relevantes de la primer
y más interesante etapa de la publicación lo que se notóu pa
peor. La utilización del llionés no periódicu nesa nueva dómi-
na, especialmente por parte de dalgunos columnistas, foi mui
decepcionante ya que’l dominiu de la llingua por parte d’éstos
yera poucu y roucu (de todos xeitos muito meyor que lo feito
polos “lleunesistas”), y el conteníu d’esos artículos o columnas

104 El Llumbreiru. Antoloxía de Literatura Asturllionesa en Zamora
en llionés partidista, intrescendente y disparatáu, poniendo
n’evidencia la escasa preparación cultural de los sous autores
y la sua falta d’estilu y de capacidá pa escribir. La probeza del
llionés empreáu, con numarosos y graves errores, foi abonda
hasta’l puntu de que muitos collaboradores limitóronse a utili-
zar palabras mui rebuscadas o a distorsionar los usos se- mán-
ticos tradicionales de determinaos vocablos (velehí l’exemplu
de la palabra “xebrar”), apartándose, eso sí, de las estructu-
ras sintácticas del llionés sustituidas muitas veces polas del
castellanu. Esta situación constatóu’l carácter instrumental del
idioma pa Conceyu Xoven, organización más interesada en
crear un nacionalismu llionés qu’en da-y vida de verdá a la
cultura de la patria qu’ellos dicen defender, anque sí ye verdá
qu’hai personas vinculadas a esa organización con un buen
nivel d’usu de la llingua. El peligru de las actitudes de Conceyu
está en que la sociedá llionesa comienza a identificar al idioma
con una formación política concreta, cuando la realidá ye que’l
llionés forma parte del patrimoniu cultural del conxuntu de la
xente llionesa y zamorana. Outra penosa actitú de Conceyu
no terrén idiomático está nel afán de diferencialismu despro-
porcionáu que lleva a esta organización a usar un modelu de
llionés escritu onde se busca siempre que’l resultáu final seya
lo más llonxano posible del castellanu, hasta facer del llionés
n’ocasiones dalgo de difícil comprensión pa los non iniciaos;
por outru llau, hai tamién un envís desesperáu de diferencia-
ción respective del asturianu escritu, especialmente de las suas
regras ortográficas ya qu’ensin deixar d’usar éstas introducen
muitas modificaciones arbitrarias y non xustificadas nin espli-
cadas nin necesarias nesta ortografía de referencia pa quien
pretendemos, meyor o peor, escribir nas variedades llionesas
de la llingua.
La conclusión apresurada que se puede facer de la situa-
ción brevemente reseñada ye qu’en Llión y Zamora, a pesar
de la milagrosa anque ruina perviviencia del llionés no siegru
XXI, nun cuntamos con una lliteratura llionesa nesta llingua;

El Llumbreiru. Antoloxía de Literatura Asturllionesa en Zamora 105
nun hai una publicación de referencia en llionés onde pueda
dase salida a las inquietudes lliterarias de falantes y neofalan-
tes; tampouco hai concursos lliterarios con continuidá; nun hai
avances significativos na presencia del llionés na enseñanza,
nin na d’adultos nin na de los nenos, a pesar del interés de
muitas personas por achegase a la sua coñocencia; la toponi-
mia tradicional llionesa nun se respeta, anque en muitos lluga-
res sigue n’usu; el llionés nun tien nin el más mínimu estatus
llegal en nenguna comarca.
Outramiente, nun todo son fracasos y tristura, dalgu-
nos llogros hai na recuperación del llionés gracias al trabayu
d’asociaciones, dalgunas ya desaparecidas, como FACENDERA
POLA LLINGUA, de Llión, LA CALEYA, d’Astorga, FURMIEN-
TU, de Zamora, ASOCIACIÓN SAN MIGUEL DE L.LACIANA,
de Vil.lablinu, y de personas concretas como Xosepe Vega,
Héctor García, Emilio Gancedo o Diego José González, con
un trabayu a veces humilde y prudente, pero imprescindible,
seriu, dignu de lloya y emponderanza, pero sobre todo con
un esfoutu craru d’emprear la llingua como meyor receta pa la
sua recuperación y difusión. Si’l llionés tien dalguna posibilidá
de sobrevivir por mínima y precaria qu’esta seya ye por aciu
del llabor feitu o por facer de la xente y entidades referidas.
Tiempu habrá de falar d’ellos.
Post tenebras speremus lucem.

106 El Llumbreiru. Antoloxía de Literatura Asturllionesa en Zamora
ESTAMPA SAYAGUESA27
Valentín Rodrigo
Sotru día emprinciporin la jera na güerta. A lu primeru,
namás s’allegarun Llucía y Andrés, que s’habían atopau una
arbayá curiosa en saliendo de casa. Pa l’alboriada, en acra-
riandu, andaban ya remejiendu cola zacha nos sucus di lus
fréjolis y las berzas. Estuvon asina hasta las diez, y cumu ya
escaecían, dejarun la jera y entós icharun el regoju, pos taban
esfambriaus. Dispués llegorin Quilinu y Estebina, peru, cumu
siempre, no trajon gana de trabayar, y dijon que taban un ratu
agalvanaus. No facierun nada hasta la mediodía, la hora de
merendar, namás facer el badanas. Peru, anque habían traba-
yau menus qu’un fraire de monisteriu, bien qu’ichorin manu
a lus turresnus y no quedorin ni migaya. Di la que cumierun,
ya tinían los ojus crisaus y, diquiá’l regoju las cincu, la paso-
rin sestiandu cumu dos perrus, que lu eran, embaju la figal,
mentris Llucía y Andrés no tinían vagar, faciendu las sus je-
ras, cabruñandu la gadaña él y ella pescudiandu las almesnas,
qu’entavía nun diban maúras. Cuandu menguó la calor, esper-
torin y viorin que lus otrus andaban sacando agua del pozu
col ciguñal pa regar las prantas, que ya taban bien enllagonás.
Quilinu, qu’era’l más chafulleru de los dos, ichó manu al bolsu,
sacó la baraya y diju al su compañeru:
—Cuitaus, déjalus que s’eslombin y dién buen ejempru a
sus fiyos.
Pa la postura’l sol, al pardiar, se viorin las ñubes rubianas
contra Portugal y Llucía, que no paraba de rezungar toa engu-
rruñá, diju a Andrés que ya diba escureciendu y aquellus dos
manguanis no s’habían vengau entavía de muver un deu.
27. Rodrigo, V. (2006). Estampa sayaguesa. El llumbreiru, 7. Trátase d’una
recriación de la llengua tradicional de Sayagu, que, según los estudios dia-
lectales, aínda siguía viva nel terciu noroccidental de la comarca nas primei-
ras décadas del siegru XX.

El Llumbreiru. Antoloxía de Literatura Asturllionesa en Zamora 107
—Sí, muyer —marmulló él— míalus cumu trabayan, míalus.
Y es que, aborríus di folgar, entrambus s’habían puestu a
apañar dorasnus y lus taban cumiendu cun mu buena fambre.

108 El Llumbreiru. Antoloxía de Literatura Asturllionesa en Zamora
L’ORGULLU CAMPESINU28
Jesús González
L’outru día, charrando con un pastore vai pouco retiráu,
contóume la sua murnia, la tristura de dalguien namoráu del
campu, qu’aguantóu tolo que pudo pa xubilase, pero los años
y la enfermedá no lu deixonen seguir alantre.
Díxome como siendo pastore, un trabayu pol que tantu
lluchóu, no podía darlu n’heriedu a sou fi fiyu, porque yera
una rueina, una total precariedá escrava, en total desamparu
y sufriendo las trancadiellas d’unos cuantos. Vía como estaba
acabando una llarga tradición pola qu’apostóu dende vai mu-
chos años.
Yera un home qu’aguantóu las grandes mareyas de la emi-
gración, mientras los mozos trascolaban del puebru, y los que
se diban, volvían farotos a folgare nel branu. Pero él, sua muyer
y fiyos no podían parare, nin pa la zambra nin las xoldrias.
Nel puebru seguíeu con unas xeiras que mamóu dende
pequeiñu, que deprendíeu de los mayores y ensiñóu a los fiyos,
pero con pena no podía empuntiar a naire a continuare neillas.
Houguaño cariare las oveyas ye cousa de vieyos, que díeu de
comer a muchas xeneraciones na necesidá, p’aprovisionar a la
ciudá y a los consumidores de cordeiros criyaos nel campu.
Escoyíalos entre los más xeitosos. No percisaba d’infor-
mática dalguna, conocía dende’l ñacimientu la sua criyanza,
sabía mui bien quiénes yeran sous padres, cómo estaban cuei-
daos, los sous males. Todo lo tenía na sua cabeza. Y asina,
tolos días del añu nel campu, dende l’alboriada hasta la noche,
sin pousas nin vacaciones.
28. González, J. (2011). L’orgullu campesinu. El llumbreiru, 25. Textu escri-
tu en llionés centro-occidental, na sua modalidá zamorana, que reflexiona
sobre los profundos cambios del mundu rural durante’l siegru XX, a cuenta
del actual sistema económicu y productivu.

El Llumbreiru. Antoloxía de Literatura Asturllionesa en Zamora 109
Afoutábase en cueidar al tagayu, en qu’estuvieran sanos,
en darles las mínimas melecinas, pero nesti mundu de la bu-
rocracia capitalista, el campesinu peque no pueida tenere es-
paciu, pos Sanidá, acambábalu con el sou pesu, perdiendo
tiempu y enerxía en papeleos y requisitos innecesarios. Y des-
puéis, tenere que soportar unas retribuciones impuestas como
les diera la gana a unas corporaciones agroespeculativas y el
consumidore veya nel mercáu unos precios imposibles.
Mientras las suas oveyas diban pol campu llibres y sanas,
vía como las d’outros estaban encubiladas tol día, que solo
podían implase de piensu de baxa calidá y sufrir andancios
a embute, medicadas preventiva y indiscriminadamente con
indiciones y antibióticos. Y a él, pagánbale casi igual pol sou
cordeiru sanu, como por cualisquiera de los outros.
Na sua llucha drentu d’esti sistema añusgante, quiso cre-
cere porque yera lo que le aconseyaban bien de veces: qu’ha-
bía que sere más eficiente, modernu, rentable. Y finalmente,
vere como tolos trabayos d’una vida quedonen pa prau, pos
sou fiyu no pueide vivire y repetidamente les esfarrapaban el
sou mediu de vida. Por eso, marchóu a vivir a outru llugare y
d’outru llabore.
Cuando la prensa fala de campesinu, cueidan qu’esti
nome ye dalgu despacháu ou muertu. Sicasí, onque la xenera-
ción de míeos padres marchóu del campu, houbo xente que
se quedóu con muchas dificultades, pos no fonen dafeichu im-
permeables a la ideoloxía agroindustrial y seguionen cudiando
amorosamente a unos seres vivos, de los que no solamente se
criyan pa vendere, sino tamién pa que tengan una existencia
amañosa y dean una fallispa d’alegría na cocina. Llaboriando
pola sua carne y pol entornu medioambiental beneficiosu que
deixan. Polo que naire les paga, nin les agradecen, nin com-
pensan.
Ye un símbolu d’un mundu en peligru seculare, y que ye
imprescindible.

110 El Llumbreiru. Antoloxía de Literatura Asturllionesa en Zamora
VIEYAS Y GRISES FANTASÍAS29
Eduardo Fernández
Ye un treitu que remarga’l paladar del alma descubrir y
alcontrar que las estaciones pasonon, que los mious bosques
yá nun son iguales, que’l mundu que conocisti desaparecióu.
Aquel paisaxe soñáu, idealizáu quiciás, yá naide lu recuerda
nin llembra; el verde ye verde, sí, pero yá nun ye’l mesmu ver-
de que vi y contempléi cuando’l mundu yera xoven y formosu,
cuando las ilusiones yeran frescas y agora namás son inútiles
fantasías, vieyas y grises. Las fueyas cayenon n’outoñu, pero
nun espoliñonon outros gromos nas podres cañas ivernales.
Yá nun quedan pálidos ñeveiros nos venerables cumbres. El
regatu onde tantas veces xuguéi ye un triste fileiru asecañáu. El
riou que baxaba calmu y lánguidu agora ye una riestra d’oucas
y espumayos sin vida nin esperanzas.
L’amor —los amores— ye un sonce recuerdu, una tebia
memoria, cumo una breve y fría chuvia d’abril que m’espierta
del intranquilu sueñu. El vinu dulce que gustéi nos tous llabios
ye houguaño licor acéu y llonxanu, qu’encuéi l’alma na me-
moria. El corazón duel, aconchegándose con finas aguyas de
xelu que cravan beisos de fiel mariella. Los secos ramayos del
árbol del sentimientu restrallonon pisanquiaos polos rápidos
años de la Tierra.
¿Qué será de nós, compañeiru? ¿Qué quedará de todo
cuando todo se pierda? Cuando la chuvia cubra los párpalos y
la ñebra amodo baxe a los nuesos güeyos. Cuando las estrei-
llas y los fachones seyan amataos, unu a unu, y num ás quede’l
curtu res plandor de la lluna, una raza brancuxa que tisna los
cansaos güesos nun fuegu fatuu, antes de que trescuele pa
siempre.
29. Fernández, E. (2015). Vieyas y grises fantasías. El llumbreiru, 41. Escritu
na fala de la subcomarca senabresa de La Requexada.

El Llumbreiru. Antoloxía de Literatura Asturllionesa en Zamora 111
¿Qué habrá, qué deixará d’haber? Hai tantas cousas y llu-
gares que contempléi, tantos carriles y rodeiras, tantos revol-
vedeiros y atayos, pero ye mueito más lo qu’eiquí queda, antes
de coyer el caminu del que nunca se regresa. Las frores marie-
llas, los faleitos, las frangancia de las pradeiras, las voces y las
llágrimas, el color del sol qu’escuende’l rostru naranxa detrás
de los peñeos, la poesía y la risa, las alboriadas onde se xuntan
las estreillas nos cielos, el son de la gaita y el cantar, el dulce
brillu de la tristura, el silenciu de la tua mirada nas noches yá
embalsamadas.
Marcharéi. Y chegarán outras xentes, outras palabras y
llenguas, outros güeyos, outras mentes, outras almas. Falarán,
cantarán, coyerán las manos dichosas y suaves de la sua namo-
rada, beberán el dulce vinu qu’agora ye pa mi l’acéu brebaxe
de la desesperanza y el desconsuelu. Vivirán nel mesmu suelu
que you siento agora vacíu, pisarán la mesma yerba. Quiciás
xueguen sin atender el chamáu terrible de la fouz qu’escondi-
da espera. El centenu eiquí quedará, pero feitu humilde pan
sin formientu que lu vivifique y anueve.
Nun sei nada. La vida ye un sueñu, dicen, chenu de rui-
du y furia. Sueñu dulce y amarga pesadiella, de solombras
olvidadas, esperanzas frustradas, señardades que nun alcan-
zonon los mious tembrorosos deos, faraguyas d’alegrías que
s’escuenden baxo’l bardinu mantu del recuerdu. Nun se deixa
nada a la esperanza. Quiciás.

112 El Llumbreiru. Antoloxía de Literatura Asturllionesa en Zamora
EL PASÁU IVIERNU30
Jesús González
Lo bueno d’estos días ivernizos ye’l sol que nos visita: ye
espléndidu, anque apenas caliente. Llama, da gustu y agra-
dezse salir, a la caleya o al campu, y pasear, bien acucháu y
enrebuyáu, craro.
Ayere estuvi esmochando unos carrascos. ¡Qué guapos y
bonitos están, qué bien van tirando pa riba! Y cada añu que
pasa veyo nuevos carrascos y bertones, pa podar y que chu-
ben y chuben colos años, pues la mesma tierra faz remochar
aquello que’l sou sustratu tien como bueno pa las prantas que
meyor le avienen.
Nesta tierra dalguna vez se sembróu centenu, pero hai
años que yá nun se faz, y anguaño está enllenu de xaras y
escobas. Estas últimas, dicía la mia buela, tamién se cultiva-
ban, yá que’l campusinu necesitáu de tierras rozaba mucho pa
poder despuéis llabralas y sembralas. Amás, la presión pobla-
cional y agrícola yera bien fuerte, y quedábanse sin lleña pa
calentar la casa, y parez ser qu’había venta y ufierta de grana
d’una escoba que crecía bien alta a diferencia de lo qu’había
nel campu -los piornos-, anque nun fuera mui buena en poder
caloríficu, pero a lo menos sirvía pa la chumineya, como las
cepas y las vides.
Agora, sin embargu, col pasu del tiempu ruchan los ca-
rrascos. Si se cuidaran puede que crecieran las ancinas, pero
nun sei si you las veréi grandes. Dalguién las verá, pero’l miou
gustu está en facer esti pequeñu esfuerzu. De feichu, el pai-
saxe d’El Sacéu, onde están los carrascos, ye preciosu, cerca
del ríu Dueru, una verdadeira maraviya.
30. González, J. (2015). El pasáu iviernu. El llumbreiru, 41. Escritu en
llionés centro-occidental, la fala cepedano-alistana.

El Llumbreiru. Antoloxía de Literatura Asturllionesa en Zamora 113
EL LENGUAJE DE OTROS TIEMPOS31
Luis Carbayo
Voi a dir al payeiro a pur unas manadas de cuelmo pa
facer unos belortos, ya que tengo de dire a Mijátima a llevare
un caldeiráu de cernada y de fuliña, y trajeréi unos rubedeiros
de sanguiño pa lus cabritus. Pur la tarde voi a dir a Rimulinu
pur un feije de ferraña pa las vacas, que de las cuañeiras nun
queda ni el belortu. Tamién tengo de dire a Llomburrapáu que
m’han dicíu qu’hai muchus llumbreiros y trajeréi un buen feije,
que la lucirina ye mui cara y nun queda más que la qu’hai nel
candil, y trajeréi unas encenderayas y unus purricos, y con
unas rachas que tengo en la teinada faréi un buen burrayo, y
con las estenazas echaréi las brasas nel braseiro pa calentarme
los pieces, que los tengo encarambanáus y las manus engari-
ñidas.
31. Carbayo, L. (2015). El lenguaje de otros tiempos. El llumbreiru, 42.
Breve textu feitu cona finalidá d’amostrar la fala de Veiga del Castiellu.

114 El Llumbreiru. Antoloxía de Literatura Asturllionesa en Zamora
EFÍMERO ESTRAFOGUEIRO32
Eduardo Fernández
Qué ye la vida, pergúntase la xente. Ye una triste ironía,
un breve llamentu entre dúas nueites sin estreilla xornaleira,
que naide conoz y naide quier ver. Breve paréntesis, branu
d’escuridá, fugaz caminu que se recuerre baxo razas de sol,
ñebras y allustros. Un curtu treitu no que se pierde todo y nun
gana nengunu. Esi ye’l caminu: alcontralu y perdelu. Un ro-
dredenu de molinu que principia’l sou trabayu nos gorgolutos
d’un regueiru y termina nuna fonda llagona.
Cuando despuéis de muito caminar paréi no revolvedeiru
que nun quisi volver a ver, descubrí qu’esta ansiosa parada,
breve pousa na que se perdíu’l corazón, espayábase ante mi
chena d’espineiros, sin frores nin frutos. Negruscos adiles on-
de’l tiempu se paróu, onde las horas parecían siegros, pero
tamién baldíos llugares nos que cayenon las selombras del
olvidu y eillí amatonon pa siempre l’afectu y el cariñu.
Pero nun quisi quedar nesi sentayu onde se deixonon
tantos restroyos cayíos no fríu suelu, nas lleiras de la descon-
fianza y la malencolía. Ha de siguise, col macutu a engariellas
de palabras de consuelu que tuvi de dicir y quedonon engari-
ñidas na mente. Andando sin ilusión nin gozu, solo armáu cola
obediencia del calabre, cola cansada esperanza del pelegrinu
que trescuela un últimu treitu antes del repousu xunta a un
efímeru estrafogueiru.
Y daréi un pasu alantre, al vacíu. Bueca puerta que s’es-
purre pola breya estreita que ye houguaño la vida. Llonxe es-
peran l’arcu de la vieya y la meolla de la vida, pero ¡qué preciu
más altu paga’l que los alcuentra! Esi sera’l xornal, el salariu
del que busca sin mentise colos fatos esparabanes.
32. Fernández, E. (2016). Efímero estrafogueiro. El llumbreiru, 43. Escritu
en senabrés.

El Llumbreiru. Antoloxía de Literatura Asturllionesa en Zamora 115
Nesa rodeira anduvi, ando y andaréi, si’l destinu quier.
Vistíu colas roupas que naide nun quier ciñise, col verde del
escanzreisu y el violeta que güel a triste victoria despuéis
d’una sonora derrota. Col bermellu que vien del llume que
chispia las suas morceiñas y el brancu del ouriella qu’on está
por chegar.
Continuaréi, asegundaréi nel avance colos doloríos pías,
siguindo los berruntos que vienen cuando brillan las estreillas,
con esa confianza tímida de los ñiños acochaos pola madre.
El ñegu escondíu no que se goronon los famientos borrigaños
del destinu cayíu nas auguas, chapricando los tueros enriscaos.
El brizu que m’escondía de la tristeza desaparecíu y enxamás
ha de volver.
Nun ñegaréi que lo que queda ye complicao, duro, impo-
sible de recorrer colas mias fuerzas, sin las frebas que traye la
sabiduría. Quedan difíciles chubidas, lladeiras inesperadas, al-
tos testeiros onde la ñeve cayíu, quedando eillí sin lluz nin ca-
lor que-les día’l beisu vivificante, nun caminu lluciu y aveséu,
onde nun cabe que nada seya allarapazao. Vendrán zarabatia-
das nos ventisqueiros de la vida, cayerán pingotas y granuzos
remexíos con friaxes. Quiciás relluzan fútiles solayeiras nas
paredes tovía sin esbarroncar. Ver lo qu’hai delantre de nós,
sin engaños nin embayíos, percisa d’un ímprobu afán.
Nun sei bien qué trayerá esti fileiru de trayectos, encru-
ciyada d’existencias que parez relloucar cuando se pierden
los gratos deseyos. Quiciás seya namás una vana ilusión que’l
destinu escribe nas ringleiras de la vida, cumo un llibru abiertu
al ruvés que se le y apetamente parez nun tener un sentíu que
fixe la esperanza. Pero’l tecíu col qu’estamos feitos requier una
madeixa más nobre que la qu’escuenden los nuesos filos.
El fusu y la rueca de los años siguen xirando. A escondi-
diellas cayen las fueyas y las ñeviscas. El sol que llucía impo-
nente, que candorosamente rellumbraba nas yerbas y faleitos,
agora ye una fráxil lluz qu’apenas indica un confusu carril.

116 El Llumbreiru. Antoloxía de Literatura Asturllionesa en Zamora
Véise un final escurecíu, colmáu polas llouxas de las dudas y
los acedumes, polos sueños que paseimos cola probidá del
que calladamente pide llimosna.
Y mientras, siguiréi esperando encentar las pisadas no llo-
du de los chapricayos, cuando la calma chegue y estene’l cielu
colmáu de lentas ñubres que nun quieren fuyir. Colas manos
aburadas y encoyíu l’ánimu. Y cuando venga esi breve instan-
te no qu’una fallispa d’esperanza deixe atrás la mázcara del
cinismu más cruel y el miou cansáu cuerpu venza’l pesu del
dolor, quiciás ouyiréi’l soníu d’unos pasos que s’acercan a mi
acompañaos pola melodía d’un tintiníu ya olvidáu y el golor a
verde que numás trayen los outoños más fragosos.

El Llumbreiru. Antoloxía de Literatura Asturllionesa en Zamora 117
ASINA FOI A PRIMEIRA TRANSTREVINCA33
Daniel Boyano
“Aconsello llevar pouca comida, porque tenemos coche
d’apoyu y amás, «llobu con fame camina más rápidu»”.
Lluego de dicir esta frase y una vez reuníu’l grupu de
tres presonas, emprincipiemos a caminar cuando a lluz del
sol oufrecía una tímida craridá nel horizonte, pero chenar os
espacios fríos qu’oucupaba a nueite entre peñeos y follarascas
dos árboles.
El primeiru dos treitos foi por caminos tradicionales, en-
tre interesantes y silenciosas falas, y despuéis de que se nos
cruzaran dúas corzas, a lluz da mañana comenzaba a gober-
nar sobre el escuridá apenas sin darnos cuenta. Asinamesmu,
habíamos avanzao dalgunos kilómetros y estábamos a puntu
d’alcontrarnos con un compañeiru que nos aguardaba en Vigu
de Senabria. Ampliáu’l grupu comencemos a chubir el “Cañón
del Forcadura”. Al final del mesmu tuvimos una baxa ines-
perada, pero foi lleváu a La Puebra de Senabria sin nengún
problema.
Por outra parte, más presonas del Club uníanse na Llago-
na dos Peces pa encarar a chubida al cumbre más altu de Se-
nabria y Galicia. On faltaba a mitá del caminu por andar, pero
as fuerzas continuaban firmes por lo que siguimos as marchas
por una corrida d’alta montaña primaveral espectacular, onde
se remexían el moráu del urz frorida, con un cielu azul llucíu,
el brancu sepulcral da ñeve, el mariellu das frores das escobas
y el verdor da vexetación exuberante por a mor da chubida
das temperaturas y el augua que corría por todos os llaos. Des-
33. Boyano, D. (2018). Asina foi a primeira transtrevinca. El llumbreiru, 52.
Crónica d’una ruta pola montaña senabresa na chubida a Taravinca, escrita
en senabrés. Textu revisáu por Severino Alonso y María José Zurrón.

118 El Llumbreiru. Antoloxía de Literatura Asturllionesa en Zamora
tacaba’l serpenteante y nuevu ríu Tera, conos sous reconcos
que nun deixaban de serpentear pol fondu.
Sin poder sobreponernos a tan formosu paisaxe presen-
tóuse a nuesa montaña, Peiña Taravinca, imponente, marcan-
do a fronteira entre’l cielu y a tierra, el llugar onde en dalgún
momentu s’alinionen os planetas. Baxemos al fondu del valle
que recorrimos durante una hora aproximadamente y comen-
zóu l’últimu pero duru ascensu por as lladeiras del mayor ma-
cizu senabrés.
Finalmente consiguímoslo, cheguemos al cumbre com-
partíndolo con un grupu de montañeiras y montañeiros galle-
gos conos que comencemos el descensu y vuelta a casa.

El Llumbreiru. Antoloxía de Literatura Asturllionesa en Zamora 119
CAMINOS DEL DIABRO. TESTIMONIOS DE VIAXE34
José Manuel García Cordeiro
El emigración continúa sendo significativa tanto en países
d’Europa (sobre todu Alemania, España, Francia, Luxemburgo,
Reinu Uníu y Suiza) cumo en países lusófonos (Angola, Bra-
sil…) y grandes áreas urbanas del litoral portugués.
L’éxodu tien agora nuevas canales: traballos estacionales
n’España y Francia, solicitaos pa explotaciones agrícolas nas
épocas de plantación y colleita, y que vulgarmente se chama
“traballu tresfronterizu” n’España, durante a sumana con regre-
su a casa na fin de sumana. Esta modalidá abarca sobre todu
os sectores da construcción civil, transporte, cuadros técnicos
especializaos y técnicos superiores.
Na sua totalidá os que se tresladan en migraciones exter-
nas y internas son católicos. Nos países d’emigración mantie-
nen, en xeneral, hábitos de vida cristiana y precuran asegurar
el iniciación cristiana dos fillos. Ye mui habitual que vuelvan á
tierra pa casar y bautizar a os fillos.
Da mesma manera, a nuesa rexón, cumo’l restu de Por-
tugal, ye tamién zona d’inmigración. Muitos ciudadanos in-
ternacionales (principalmente de Brasil y de países del este
d’Europa) traballan nel territoriu da Diócesis, particulamente
na construcción civil, agricultura y serviciu domésticu.
Merez igualmente referencia a presencia de bastantes uni-
versitarios d’Europa nel centru d’estudios superiores del Distri-
to de Braganza, especialmente a través del proyectu “Erasmus”.
Nel ámbitu d’esti intercambiu cerca de 2000 estudiantes de
muitos países frecuentan l’Institutu Politécnicu de Braganza.
34. García, J.M. (2018). Caminos del Diabru. El llumbreiru, 55. Textu en
senabrés escritu pol Oubispu de Braganza-Miranda.

120 El Llumbreiru. Antoloxía de Literatura Asturllionesa en Zamora
Recordamos con alegría’l tiempu en que conocemos a
David Luís Casimiro nel Seminariu Diocesanu de “San José” y
compartimos nel silenciu y n’apoyu mutuu, el sentíu da vida
conos sous padres emigrantes.
Felicitamos vivamente’l traballu feitu y a memoria afecti-
va por un futuru d’esperanza y alcuentru. Os testimonios tan
chenos de vida vivida en constantes pascuas, esto ye, pasos
qu’invocan nel alegría y nel esperanza a Dios, el salmu 126: 6:
“Al dir, van chorando, llevando los granos. Al volver, vuelven
cantando, trayendo as suas gaviellas”.

El Llumbreiru. Antoloxía de Literatura Asturllionesa en Zamora 121
SENABRIA, AS NUESAS RAÍCES35
Cruz de Morgana (pseudónimu)
Yera una vez, y mentira nun ye, un cuentu, que me che-
góu mui drento, y cumo nun quiero que nel olvidu caya, voi
ver cúmo se lo cuento. Había una vez dous catoninos, que
vivían nuna chocica al llau d’un llagu, nel llagu un barcu, y nel
barcu muitos grumetes que vivían mil y una aventuras. Nuna
tierra de xigantes y de fabulos as historias. Pero un día chegóu
una ñubre, á que se le unieron más y más, hasta chegar a for-
mar una gran ñubre ñegra.
Buscando una raza de lluz nel cielu, entre el inminente
tromienta que los allonxaría da sua chocica, del llagu, dos
grumetes, dos xigantes, d’aqueillas fabulosas historias, pregun-
toron a sua madre:
—Mamá, ¿ye verdá que marchamos d’eiquí?
A lo qu’a madre contestóu:
—Sí, un día non mui llonxanu marcharemos. Pero d’eso
entovía nun te preocupes y ocúpate d’esfrutar del momentu,
del eiquí y agora. Siempre nos quedará Senabria, volveremos
cada branu.
Mui pensativos miróronla, y sua madre nun intentu de
facerles comprender, asegundóu dicíndoles.
—Mientras tanto, nun quiero qu’olvidedes d’onde veni-
des, que sodes senabreses. ¡Ésta ye vuesa tierra! Onque nun
seya a dos buelos, ye dos vuesos padres, onque nun ñacieron
eiquí. Hei de dicirvos qu’unu nun siempre ye d’onde ñaz, si-
nón d’onde echa raíces, y nosoutros echemos eiquí dúas mui
35. Morgana, C. de (2019). Senabria, as nuesas raíces. El llumbreiru, 56.
Textu en senabrés que dedica la outora a sous fiyos: “A mis pequeños
sanabreses, Alonso y Martín, y en agradecimiento a todos los sanabreses
que dueños de esta tierra, tan bien la saben compartir.”

122 El Llumbreiru. Antoloxía de Literatura Asturllionesa en Zamora
profundas, a túa y a del tou hermanu, onde hedes crecío fuer-
tes y sanos cumo carballos.
Somos nosoutros tamién senabreses, onque d’adopción,
al ser parte das suas xentes, del sou sentir, del sou vivir. Y
ye que, desque finquemos, sentímonos cumo en nuesa casa,
acolléron-nos conos brazos abiertos. Ye lo que tienen os se-
nabreses, qu’a tantico te conocen, ábrente as puertas; y nun
me refiero ás de suas casas, sinón ás dos sous corazones, onde
siempre estaremos y eillos nel nuesu. Cumo vosoutros, tamién
hemos crecío y feito grandes amigos. Nunca olvidaremos esta
maravillosa tierra que tanto nos ha dao, pues ye a tierra na que
formemos el nuesu fogar, xunta vosoutros.
¿Pero a que nun sabedes cúmo comenzóu todo? Como
una aventura, d’esas nas que miras un mapa, buscando un llu-
garmui llonxanu, esos que son d’ensueñu, pero hasta que nun
chegas, nun puedes escalabeciar cuánto.
Pues tovía houguaño sigo pasmiando cuando a cada pasu
que doi, veyo un sitiu nuevu. Porque si lo sabes ver, descubres
a sua maxa, cumo a del llagu.
¿Qué tendrá a sua augua…? Qu’al pouco de chegar, que-
déi embarazada de ti. Cierto ye que así ocurría tamién conas
mulleres que venían a vernos. ¡Zas! Outru “Made in Senabria”,
“feito en Senabria”, vedes, lo que vos dicía, el augua del llagu.
Bromeaba.
Ye que Senabria ye máxica, llugar del llobu, bruxas, duen-
des y fadas, os que buscaba en cada excursión, incluso antes
de que ñaciérades; pa que cuando chegárades, poder mostrar-
vos esti mundu fantásticu de montes ñevaos. Onde con pou-
cos meses de vida, bien abrigadicos y fardela por delantre, ya
díbades por os caminos da Llagona Peces a ver por primeira
vez a ñeve.
Nun díbades a dar un buréu os domingos, vistíos de gua-
pos por a praza. Díbades por os praos, cruzando carreirones

El Llumbreiru. Antoloxía de Literatura Asturllionesa en Zamora 123
de tierra hasta alcontrar llugares secretos, onde ouyíades el
cantu del augua y así poder bañarvos en borrigañas.
Os primeros caneiros saliéronvos a ouriellas da Casa del
Parque, correndo con un palu na manu, cazando llagartixas,
esfarrapando pantalones en columbios de tierra, deixándolos
cumo farrapos, azafallándovos de polvu hasta as ceillas, y si
quería marchar nun deixábades de fungar. Y así cada día, más
aventuras, más corridiellas, y entre carballos y castañeiros, en-
tre cucurriles y pellizos, víamos una porvoleta.
Recuerdo aqueillas meriendas nel llagu, sin naide, que ye
cuando mellor s’está. Solo os que vivimos eiquí sabémoslo.
Saltando de piedra en piedra, cumo arma que carga’l diabru
“pim, pam, pum”, espada de madeira en manu, entrábamos
nos buecos dos árboles, buscando tesouros escondíos.
Qué risaladas cuando ñevaba, entre faliscas recollíavos
del bus en trinéu. Qué risaladas cuando nos encarrapitábamos
nas piedras del altu de Santo Toribio. Qué gargalladas xugan-
do a reis na silla da piedra nel castru de Ferreiros; aviones que
recuerren el paisaxe dende l’altu de San Juan o Peña Surrapia;
caballeiros nel Castiellu de La Puebla; corazón de torada nel
soutu de San Justo, pequeiños cicerones de Robleda.
Y qué dicides de cuando nos ficimos os disfraces de vis-
parras, os que con gran honor llucimos nun desfile pol país
vecinu, facendo gala das tradiciones senabresas. Y el brindis,
cantamos con papá: “Levantemos nuestras copas” xunto al
Coro Tierras Altas de Senabria y La Carbayeda.
¿Ouyides? Ya suenan as gaitas nas feiras del puebru. Será
entuences cuando volveremos a darnos a traganllada y baxarla
baillando col mandil de Carolina, recorréndonos de nuevu’l
vientu frescu del norte.
Andaremos outra vuelta nos sous bosques, el d’Os Teixos,
pa cazar gamusinos; diremos ás Cascadas de Soutiellu (Caide-
ru Calagua) pa ver as casicas das fadas y os duendes; chubire-

124 El Llumbreiru. Antoloxía de Literatura Asturllionesa en Zamora
mos á Llagona das Ninfas, y tamién faremos excursiones, que
quedoron por facer porque on yérades mui catoninos. Alcon-
trarémonos outra vuelta conos vuesos amigos de guerreiras, y
a os buelos del puebru, que vos dirán lo muito qu’espoliñestis.
¿Y os profes?… ¡Ai! Os profes cuando se veyan y vos pre-
gunten: “¿qué tal el nuevu cole?”, y por nun preocuparles di-
redes: “¡Bien!”. Porque esti cole, el Monte Gándara, ye muito
cole, ¿eh? Ocupóu tantu sitiu drento de vosoutros, que vamos
ver cúmo facemos pa deixar buecu al outru del mesmu xeitu.
—Hai llugar, mamá, recuerda lo que nos enseñesti, de lo
deprendío tras vivir eiquí. —Dixo ascape l’hermanu mayor con
una alegre tonada, que dicía asina:
“Somos cucurriles frescos y bellos, que chegan conas pri-
meiras chuvias del outoñu y nun s’asecañaban. Montañas fuer-
tes y sólidas, nada nos derriba. Auguas craras y trescalinas,
cumo as del llagu, que rellumbraban os montes y as ñubres,
fluiremos tranquilos neillas onde querga que váyamos, por-
que somos espaciu infinitu, nel que fa tanto, qu’on tenemos
libertá pa deixar entrar más de lo que ya tenemos. Pues todo
lo qu’esta tierra nos deprendíu ye a ser felices, onde querga
qu’estíamos”.
A madre, emocionada, asintíu, dicindo:
—As nuesas raíces son os nuesos pías, el nuesu cuerpu,
torada de castañeiros. Os nuesos brazos, cutrullas de man-
zanal, cargadicos de manzanas, que son os amigos que nos
llevamos, os que colmoron as nuesas vidas de plenitú por lo
vivío eiquí. Y por lo que nos queda por vivir de nuevo, pues
somos caminantes que pol mundu andamos y que pol mundu
nos alcontramos.
Y así acaba esti cuentu, onque el historia nun seya cuentu
nin retrólica, sinón dalgo que se lleva drento.

El Llumbreiru. Antoloxía de Literatura Asturllionesa en Zamora 125
CON GÜELLOS VIDRIOSOS Y TRESCALINOS36
Eduardo Fernández
Fridas que choran deque deixas de pensar neillas. Sí, esas
son, escuros buecos que quedonen chagaos, guizas por onde
pueden, y quieren, entrar os vientos del más olvidáu y xela-
deiru iviernu. Esi airón verde, gris, húmedu, cumo una roupa
mollada y triste. Fridas y chagas que saben a malancolía, con
una extraña sensación de querer y nun poder. Señardá exhaus-
ta cumo cuando un home viellu y gris finca nel puebru natal,
pero ha abandonarlu pa siempre.
Esas son as fridas que más duelen y nun curan, pues nun
tienen curación nin melecina, y nun hai rumediu allenu pa dalgo
que siempre estuvo y nun ha marchar. Numás queda contemplar,
con güellos vidriosos y trescalinos, as rueinas que, friyas y calladas,
quedonen nas verdes lladeiras, entre dulces faleitos y morriñosos
escanzreixos. Llugares onde solo s’oye’l cantu silenciosu y terrible
da curuxa, xeitu sin memoria de personas nin sentimientos.
Esa ye a tua y a mia frida, compañeiru. Esa que quieres
olvidar baixo’l medeiru salobre de llágrimas ya pasadas. Fitu
que xurdíu y nun fala a naide más qu’a ti. Frida que numás
quedesti pa ti, esa que te regalonen y escueitas, quiciás sin
merecerla, pero ende quedóu, cumo necesaria fardela d’un
mundu desaparecíu. Triste y ruciu.
As presencias que ya perdisti na memoria, agora son tris-
tes solombras, fumu perdíu d’un llume que nunca calentóu.
Allonxáu devenir que ye esti mundu, tromienta que ruxe cuan-
do fuye da tua mirada. Aqueillas nueites ya pasadas, momen-
tos que solo you, quiciás, recuerdo. Palabras, silencios, sensa-
ciones, miradas. Pasonen, fuyonen, escaponen, y nunca han
volver. Solo quedóu l’avielláu berruntu, gorromela del presen-
te nun ñegu nel qu’os páxaros d’alas lixeiras ya nun pousarán.
36. Fernández, E. (2019). Con güellos vidriosos y trescalinos. El llumbreiru,
57. Escritu en senabrés.

126 El Llumbreiru. Antoloxía de Literatura Asturllionesa en Zamora
CUMO UN BUCÓLICU ESCENARIU37
Daniel Boyano
Cumo un bucólicu escenariu de teatru ambientáu nuna al-
dea tradicional da Sierra da Culebra, aparez el puebru de Sen-
dín vieyu, houguaño nel ouriella del embalse de Cernadiella.
A construcción de ditu embalse provocóu l’abandonu
d’esti puebru y el enllena das suas tierras de cultivu más fér-
tiles, derramando d’esta maneira os llazos qu’unían a estas
tierras y estos paisanos cona cultura campesina. Posteriormen-
te, parte da población reubicóuse nun barriu más altu, outras
presonas marchonen pa siempre, al eigual qu’a sua forma de
vida tradicional y os sous valores.
Pasiar na noite por as suas calles, solu, cona lluz da lluna
chena, trainos el recuerdu d’outras épocas y asina poder inten-
tar que nun s’abandonen estos puebros, ya qu’hai muito que
rescatar d’eillos.
37. Boyano, D. (2019). Cumo un bucólicu escenariu. El llumbreiru, 58.
Descripción del puebru de Sendín, en senabrés.

El Llumbreiru. Antoloxía de Literatura Asturllionesa en Zamora 127
VENTI AÑOS NUN SON NADA38
Jesús González
Cuando me dixeron que Furmientu, cumpría venti años,
nun me lo creyía. Rialmente, sigo ensin creyémelo. Pasan los
años ensin saber, ensin guipalos.
Craramente, cadaún de los miembros d’esta asociación,
aberruntan que se facen cadavé más mayores, que van apa-
ñando cadavé más responsabilidades y outros intereses a ma-
yores, que facen qu’esta xeira polos dereichos llingüísticos de
los zamoranos y a favor de la diversidá llingüística de la pro-
vincia y de sus ciudadanos queidan a raticos aculaos.
Dende que yera rapacicu, la cultura tradicional siempre
s’amostraba cumo una custión de lo que se llamaba “traxes
rexonales”, y lo que tamién se nomaban “Coros y danzas”.
Mas d’aquellos tiempos p’acá, anguaño, los zamoranos
tanto del interior cumo de la diáspora, inclusive más los emi-
graos, ficiónense cadavé más oservadores, con menos prexui-
cios, más tolerantes, más comprometidos pol caminu y el
futuru de las diferentes tradiciones qu’estaban na memoria,
qu’entovía se remembraban ou se guardaban en vieyas arcas
con peligru de pulillase y acaronxase.
Anque abondos emigraos conociendo outras tierras, segu-
ramente al escomienzu de la sua emigración, aborrecían la sua
cultura d’orixen, escarduciábanse d’ella, porque nun yera lo
moderno, la moda, pos siguían colos estereotipos de la escuela
y del cura, que los “educaba pa ser urbanos y burgueses”.
Mas tamién col tiempu, pasaos los años, y a veces, segun-
das xeneraciones, fiyos d’estos primeiros emigrantes, avezaos
na cultura “urbanita”, escomenzaron a sentir, oservar con in-
38. González, X. (2022). Venti años nun son nada. El llumbreiru, 70. Artícu-
lu escritu na celebración de los venti años de vida de l’asociación Furmientu.

128 El Llumbreiru. Antoloxía de Literatura Asturllionesa en Zamora
terés las historias, esas outras danzas, traxes, ritos, bisparras
tradicionales de los campusinos, que siguían vivos a pesar de
los pesares ou solo estaban na memoria.
Asina fueron precipalmente los ochenta, noventa, mas
cerca de los dousmil, anque yá hubo un anterior anteceden-
te que nun ruchóu, cumo l’Academia de la lengua lleunesa,
abriénonse outras espetativas de lo que yera la cultura zamo-
rana, y eso fueron, l’aberruntamientu d’outras culturas llingüís-
ticas diferentes a las de la escuela, la prensa y la televisión, y
que nel folclore nunca se citaban.
Yá que nun solo na vida rial, se falaba’l castellanu que nos
amostraba’l maestru, sinon que teníamos ciertas peculiarieda-
des de fala que por ser nuesa, nun s’estimaba.
Craramente, sí teníamos craro qu’había una zona bien de-
finida, con dalgu d’amparu social y llegal, cumo yera’l gallegu.
¿Pero qué yera l’outru? Rialmente, nun se sabía.
Polo menos, masivamente nun se reconocía, solo cuan-
do “salíamos de lo cercano”, s’extrañaba. Sentíamos el nuesu
acentu diferente a los demás, los nuesos diminutivos, dalgunos
outros rasgos y ciertas palabras ¡Qué lloñe estábamos on de la
riqueza y diversidá d’esta provincia!
En momentos puntuales, en Zamora y provincia, sucedíu
varias actividades qu’escomenzaron a considerar más o menos,
la esistencia d’una llingua y de los sous restos culturales qu’es-
taban arramaos por muchas comarcas, cumo yera’l leonés, lleo-
nes, asturllionés, inclusive las suas variantes comarcales, cumo
l’alistanu, senabrés, carbayés y el sayagués, colas suas mesmas
variedades internas y los sous diferentes estaos de conservación.
Tampouco nun debemos esqueicer a los que nos prece-
dieron nesta xeira de fomentu llingüísticu, cumo fúi l’alcuentru
en Villadeciervos que criyóu l’asociación cultural Facendera,
anguaño esculada, y nunca debemos arredar el cursillu qu’im-
partíu Conceyu Xoven, en Zamora.

El Llumbreiru. Antoloxía de Literatura Asturllionesa en Zamora 129
Son antecedentes cercanos a nós, de lo que surdíu pro-
toasociaciones cumo Zamoranos por la llingua y Facendera
pola llingua de Zamora. De todu esto ruchóu l’Asociación Cul-
tural zamorana Furmientu.
D’aquello hasta anguaño, los miembros fundadores fa-
cémonos cadavé más vieyos, con más canas, menos pelu y
más dolores y deberes personales, familiares y sociales, y bien
de veces tamién nos amurniamos y afarriamos. Yá que nos
pirriaríamos porque la restauración, defensa, divulgación, pro-
moción de las falas asturllionesas, cumo de la gallega, fuera
mucho mayor, enantes que pudieran morrer.
Mas craramente, friamente, ye mui difícil pescudar qu’en
venti años podamos mudar una continua política d’uniformiza-
ción (de sieglos, y especialmente dende’l sieglo XX) del Estáu,
dedicáu a través de las instituciones educativas y alministrati-
vas a entoñar las nuesas tradiciones llingüísticas, porque nun
yera la oficial.
Nun séi si esta asociación aguantará muchu tiempu, pos
la sua xeira voluntaria y de voluntarios ye unas acifaifas futin-
gas ante l’estaribel entoñador de las alministraciones del Estáu.
Mas estoi seguru, que la nuesa xeira será precedente d’outros,
cumo fueron outros de nós, y asina tol material que produci-
mos, plasmamos, escribimos, inspiramos y fomentamos, nun
queidará perdíu. Cumo tampouco fueron los traxes, danzas,
músicas, ritos, lliendas, mitos y los abondos estudios filolóxi-
cos qu’escribieron los filólogos y estudiosos culturales y llin-
güisticos, que queidonen escritos nas arca, las bibliotecas y na
memoria.
Vendrán outros, más llueu que tarde, colas mesmas ou
outras dificultades, colas mesmos y outros equívocos.
Llarga vida al porteixu, al gallegu, al curixegu, al pachue-
cu, al senabrés, al alistanu, al sayagués, al asturllionés, al nuesu
diminutivu -icu, tan maltratáu polos maestros y los sous llibros,

130 El Llumbreiru. Antoloxía de Literatura Asturllionesa en Zamora
cumo tantas y tantas amorosas y picias palabras cumo verbos,
que las maltratan de “vulgarismos”, “mal hablao” y “antiguo”.
Mientras estén escritas, nun se perderán. Sigamos escri-
biendo y falando, pa que nun esqueizan.

El Llumbreiru. Antoloxía de Literatura Asturllionesa en Zamora 131
1.4. Traducción de narratia
1.4.1. Fábulas d’Esopo39
Trad.: Jesús González
LA RAPOSA Y LOS GAYOS D’UVAS40
Yera una raposa famienta, y al ver pingando d’un parral
unos deliciosos gayos d’uva, quiso apañalos cona sua bouca.
Mas nun pudiendo alcanzalos, a pesar de los sous esfuerzos,
allonxóuse diciendo:
—¡Nun me prestan, están tan verdes!
Nunca apenques la culpa a los outros de lo que nun sos
capaz d’alcanzar.
39. Las fábulas d’Esopo son narraciones breves y senciellas, escritas indif-
erentemente en versu y en prosa, ellaboradas con un sentíu didácticu y que
cierran con una fras moralizante. Los personaxes son bien de veces animales
y homes, onque tamién seres inanimaos. Fonen escritas por Esopo, un es-
cravu ñacíu en Frigia alredor del añu 620 a. de C. Ampliamente divulgadas,
vamos atopar versiones d’ellas en muitos idiomas, sobremanera a partir del
siegru XIV. Las traducciones qu’eiquí s’ufrecen tienen cumo outor a Xasús
González. Sicasí, nun tantico d’ellas tamién participa Severino Alonso. Todas
están feitas en llionés centro-occidental o fala alistano-cepedana, tomando
cumo base las falas carbayesas y alistanas del siegru XX. Ufrécense por orde
cronolóxicu de publicación.
40. Alonso, S. y González, J. (2009). Tres fábulas d’Esopo. El Llumbreiru, 16.

132 El Llumbreiru. Antoloxía de Literatura Asturllionesa en Zamora
LA RAPOSA Y EL COCODRILU41
Discutían un día la raposa y el cocodrilu sobre la nobreza
de los sous antepasaos.
A lo llargo d’un ratu falóu’l cocodrilu sobre l’alcurnia de
los sous antepasaos y acabóu por dicir que sous padres llego-
nen a ser los guardas del ximnasiu.
— Nun ye necesariu que me lo digas —contestóu la ra-
posa—; las cualidades de la tua piel amuestran mui bien que
dende hai muchos años te dedicas a los exercicios de ximnasia.
Alcuérdate siempre que lo que bien se vei, nun se pue ocul-
tar cona mentira.
L’AIGLA, EL GRAYU Y EL PASTOR42
Tirándose dende un cabezu, un’aigla garróu un cordeiri-
cu.
Vióula un grayu y intentando asemeyase a l’aigla, tiróuse
sobre un carneiru, pero con tal mal xeitu nel arte que las suas
garras s’enratonon na llana, y moviendo tolo que pudo las
suas alas nun consiguióu soltase.
En viendo’l pastor lo qu’ocurrióu, garru al grayu, y curtan-
do las puntas de las alas llevóulu a los rapces.
Perguntónenle sous fiyos qué crase d’ave yera aqueilla, y
él dixo:
—Pa mi, sólo ye un grayu; pero él cuida que ye una aigla.
Pon el tou esfuerzu y dedicación n’aquello pa lo que real-
mente estás preparáu, non no que nun te cuerrespuende.
41. Alonso, S. y González, J. (2009). Tres fábulas d’Esopo. El Llumbreiru, 16.
42. Alonso, S. y González, J. (2009). Tres fábulas d’Esopo. El Llumbreiru, 16.

El Llumbreiru. Antoloxía de Literatura Asturllionesa en Zamora 133
LA RAPOSA Y L’AGAVANZAL43
Una raposa rebrincaba nun piñéu y nuna d’esas por pou-
co nun s’esfaya. Menos mal qu’acertóu a garrase d’una agavan-
zal que si non s’esmurria. Lo malu fuei que, como las agavan-
zales tienen tantos picos, mancóu las manos y en sintiendo’l
dañu que le facían nun pudo por menos que dicir:
—¡Acudí a ti buscando allegu y vas y m’arrabuñas!
A lo que respondióu l’agavanzal:
—Tu ties la culpa, amiga, por garrate a mi: bien sabes lo
que me gusta garranchare y mancare a tou’l mundu y tu nun
dibas a llibrate.
Nunca pidas ayuda a quien está envizcáu a facer dañu.
LA RAPOSA Y LA CULUEBRA44
Alcontrábase una figal a la oriella d’un caminu, y una ra-
posa viou xunto a eilla a una culuebra dormida. Dióule rancu-
ra aquel cuerpu tan llargu y, cuidando que podría arremedalu,
echóuse al llau de la culuebra y espurrióuse cuanto pudo.
Tantu esfuerzu fizo, qu’a la fin, por vanidosa, estoupóu.
Nun arremedes a los más grandes si entovía nun ties las
condiciones pa facelu.
43. Alonso, S. y González, J. (2009). Dúas fábulas d’Esopo. El Llumbreiru, 17.
44. Alonso, S. y González, J. (2009). Dúas fábulas d’Esopo. El Llumbreiru, 17.

134 El Llumbreiru. Antoloxía de Literatura Asturllionesa en Zamora
L’AIGLA D’ALA CURTADA Y LA RAPOSA45
Diba un día un home caminando cuando alcontróu un
aigla y atrapóula, cortóu las súas alas y llevóula al corral con
las gallinas. Morriñosa estaba la qu’antañu yera poderosa, ca-
beciaba con la cabeza baxa y nun tenía nin ganas de comer:
Yera igual qu’una reina enxaulada.
Llegóu outru home y al vela nel corral gustóule muchu, con-
que decidíu mercala. Arrincóu las prumas y deixóu medrar las
alas outra vuelta. Espoliñorun con xeitu y emprecipióu a volar.
Cuando diba pol aire víu una lliebre y pensóu capturala
pa dásela al qu’agora yera’l sou amu y lliberador. Sicasí, una
raposa crica qu’andaba por endalantre engayolábala diciendo:
—Nun seyas fata y lleva la lliebre al que t’atrapóu y non
al outru, pos ésti yá ye buenu, mentres que l’outru entovía ye
malu. Asina, adondiarás el sou corazón y cuando n’outra te
veya nun intentará garrate y curtate las alas.
A los que te facen bien correspuéndelos con xenerosidá y
por prudencia sepártate de los que t’empuntian al mal.
EL BURRU NA PILLEXA DE LLIÓN46
Un día hai muchu tiempu, un burru vestíu con una pillexa
de llión diba pol bosque faciendo esparabanes y espantando
a tolos animales fatos qu’alcontraba polas rodeiras, y éstos
afuyían a escape.
Soutru día, víu una raposa y fuei a asustala. Pero enantes
d’allegase, la raposa ouyíu como’l burru orniaba embaxo la
pillexa de llión. Deque llegóu, espetóule:
45. González, J. (2010). L’aigla d’ala curtada y la raposa. El Llumbreiru, 23.
46. González, J. (2010). El burru na pillexa de llión. El Llumbreiru, 23.

El Llumbreiru. Antoloxía de Literatura Asturllionesa en Zamora 135
—Ciertamente, tamién you houbiera afuyíu tembrando,
pero sigún t’acercabas escuchéi’l tou rosnar
Al meyor trafulleiru siempre se le cueye n’algún error.
LA GAVIOTA Y EL CUERVU47
Una gaviota encerrada nuna jaula, rellambidamente falaba
de la carriada de borrigaños qu’había güeiráu. Un cuervu, que
la había uyíeu, díjole:
—Buena compañera, deija esas alabancias, que metes el
cuezu. Cuanti más grande seya’l númeru de las túes criyas,
mayore será la túe pena, pos verás como más de tous fiyos
quedan engastonaos nesta cárcel.
Si no berruntamos las consecuencias de los nuesos actos,
no nos ufanemos d’eillos.
LOS DOUS MORRALES48
Di una vieya llienda que todu hombre ñaz nel mundu
con dous morrales colgaos del cuellu, unu delantre y outru nel
llombu. El fardel que se lleva na tiesta está enllenu de las faltas
y defectos de los sous vecinos, y la fardela que se lleva nel
costazu acarrieya las súes propias faltas y defectos.
D’esto vien que los hombres cayen a escape na cuenta de
los defectos d’outros, pero bien de veces son ciegos pa vere
las súes propias faltas.
Enantes de vere y julgare las faltas ayenas, primeiru veya-
mos las nuesas.
47. González, J. (2011). La gaviota y el cuervu. El Llumbreiru, 26. En carbayés.
48. González, J. (2011). Los dous morrales. El Llumbreiru, 26. En carbayés.

136 El Llumbreiru. Antoloxía de Literatura Asturllionesa en Zamora
LA PULGA Y EL BUEI49
Una pulga perguntóu a un buei:
—¿Quei pasa contigu, tan grandón y fuerte, te rindes con
las mayas que te dan los hombres y sos el sou escravu tolos
días, y you, una criyatura pequeiñarra, aprovéichome de la súe
carne y llarapieyo’l sou sangre cuando me peta?
El buei contestóu:
—No quesiera sere desagradecíeu, pos soi amáu y cuei-
dáu con cariñu polos hombres. Eillos de contino afalagan la
míe cabeza y los míeos hombros.
—¡Cueitadica de mi! —dijo la pulga—. Esa caricia que
te presta tanto, si me la dieran a mi, trayería la míe inevitable
destrucción.
Lo que pueide ser bueno pa unos, pueide ser malo pa ou-
tros.
LA RAPOSA Y LA CIGUEÑA50
Una raposa convidóu a cenar a una cigüeña, y nun le sir-
víeu nada especial, quitante un bon pratáu de fabas nun pratu
de piedra llanu. Pola mor de lo grande que yera y del sou
llargu cuellu, la cigüeña nun yera a comerlu, y cada vez que lo
intentaba, añusgábase y más esgargallaba la raposa.
Tiempu andando, la cigüeña convidóu a la raposa a ce-
nar, y puso una escudiella bien fonda con una boca estreicha,
de modo que la cigüeña podía empoullar drento cuellu y picu
49. González, J. (2011). La pulga y el buei. El Llumbreiru, 26. En carbayés.
50. González, J. (2012). La raposa y la cigüeña. El Llumbreiru, 31. En car-
bayés.

El Llumbreiru. Antoloxía de Literatura Asturllionesa en Zamora 137
pa comer con xeitu, mientres que la raposa, nun fuei quien a
llapar gurrispayu nengunu.
Conque d’alcuerdu al tratu que díamos, asina será’l que
vamos a recibir.
EL BURRU Y EL SOU COMPRADOR51
Un home quería mercar un burru, y apalabróu col amu
probar l’animal enantes de comprarlu. Entuences llevóu al bo-
rreixu a súa casa y metíeulu nun payeiru xunta de los sous
outros burros.
El ñuevu animal desapartóuse de tódolos demás y lluegu
fuei pa contra’l más llaratu y llambrión de todos eillos.
Al ver esto, el campesinu púsole un bozu y empuntióulu
de vuelta al sou amu. Ésti perguntóule cómo nun tiempu tan
curtu, pudo estimarlu; él contestóu:
—Nun perciso muchu tiempu. Sei que será como’l qu’es-
coyíeu de compañeiru.
Según con quien te xuntes, asina te xulgarán.
DOUS HOMES DISPUTANDO SOBRE LOS DIOSES52
Estaban engarriaos dous homes por cuál de los dioses,
Hércules o Teseo, yera’l más grande.
Mas los dioses, encenegaos con ellos, vengónense contra
las suas naciones.
51. González, J. (2012). El burru y el sou comprador. El Llumbreiru, 31. En
carbayés.
52. González, J. (2019). Dous homes disputando sobre los dioses. El Llum-
breiru, 59.

138 El Llumbreiru. Antoloxía de Literatura Asturllionesa en Zamora
Cuando los inferiores disputan sobre los sous superiores,
nun tardarán en ser cimbriaos contra ellos mesmos.
L’OLIVAL Y LA FIGAL53
L’olival ríase de la figal porque, mientras él estaba verde
todu l’añu, la figal mudaba de fueyas colas estaciones del añu.
Un día, nuna gran ñevada que cayíu sobre ellos, estando
l’olival llenu de fueyas, la ñeve esganzóu las cañas, perdiendo
asina toda la sua be- lleza y asecañando l’árbol.
Mas al estar la figal desñuda, la ñeve cayíu na tierra y nun
se secóu.
Nun debemos burllanos de las cualidades ayenas, pues las
nuesas pueden ser inferiores.
EL GALLU Y EL GATU54
Un gatu atacóu a un gallu con intención de matalu, mas
cumo nun tenía nengun motivu pa ferilu, comenzóu a acusalu
del siguiente xeitu:
—Sabes que sos un animal qu’escacaraqueya muchu, cola
tua aguda voz espiertas a los que duermen tranquilamente
polas noches.
El gallu, defendiéndose, contestóu:
—Nun fago nengun mal a naide, más bien fago más d’un
favor, ya que’l miou cantu sirve cumo espertador pa los que
tienen que madrugar.
53. González, J. (2019). L’olival y la figal. El Llumbreiru, 59.
54. González, J. (2019). El gallu y el gatu. El Llumbreiru, 59.

El Llumbreiru. Antoloxía de Literatura Asturllionesa en Zamora 139
El muxu siguíu acusando al gallu, diciendo que yera un
pelanduscu, cuando outros animales nun tenían con quién, y
andaban a dúas velas.
—¿D’eso, que m’endilgas? ¿Nun ves que l’amu me tien pa
enxendrar?
El muxu nun conforme con todo, dixo:
—Basta, nun me convences.
Y atacóu al gallu y matóulu.
Cuando la razón y la xusticia son suplidas pol deseyu de
ferir, nada puede cambialu.
L’ADIVINU55
Asentáu na praza pública, un adivinu trabayaba na sua
xeira. De sópitu, acercóuse un vecinu, anuncióu-le que las
puertas de sua casa estaban abiertas y qu’apañoren todo lo
que tenía.
Llevantóu d’un saltu y corríu, esquiciáu y sospirando, pa
ver lo sucedío. Unu de los qu’ellí estaban, observándolu, cri-
ticóu-le:
—Siente, amigu: tú que prevés el futuru de los demás ¿por
qué nun viste’l tou propiu?
Siempre hai personas que cucian lo que nun deben, y nun
garran lo que-les pertenez.
55. González, J. (2020). L’adivinu. El Llumbreiru, 63.

140 El Llumbreiru. Antoloxía de Literatura Asturllionesa en Zamora
L’AIGLA, LA MISINA Y LA XABARIL56
Un aigla construyíu la sua nial nun altu carbayu; una mi-
sina atopóu un buracu provechosu nel mediu del tronchu; una
xabaril guardóu a la sua niada al pía del árbol.
La misina, bien zorra ella, resolvíu destruir esta coinciden-
cia. Chuvíu onde l’aigla, y enciscóu:
—Vien la destrucción pa las dúas, la xabaril, a quien vos
vei escarbar, deseya arrincar el carbayu, y asina, cayíu, devo-
rará a las nuesas niadas nel suelu. Asina, d’esti xeitu, l’aigla
arrastróuse a la cueva de la xabaril y díxo-le:
—La tua niada está en peligru, pos tan lluegu salgas apa-
ñar sustentu, l’aigla cazará a los gurriatos.
Con todo esto, la misina marchóu, fizo que s’escondía
drento del árbol. Cuando vieno la nueche, salíu, asistióu a la
sua niada, y asemeyóu miedu, y aguardóu qué sucedía.
Pasóu’l tiempu, l’aigla nun salía a cazar, por miedu de la
xabaril. La xabaril tembrosa tampoucu salía. Y asina, ambas
niadas, murrionen de fame y zampadas pola misina y la niada.
Nunca te deixes mandonguiar pol miedu, pos solo buscan
la tua ruina y destrucción.
EL BURRU Y EL LLOBU57
El burru, deque que s’acercaba un llobu y nun podía es-
capar del sou enemigu temíu, simulóu estar rencu.
El llobu acercóuse y perguntóu la causa de la sua man-
queina. El burru respondíu qu’al encarrapitar una parede,
56. González, J. (2020). L’aigla, la misina y la xabaril. El Llumbreiru, 63.
57. González, J. (2021). El burru y el llobu. El Llumbreiru, 64.

El Llumbreiru. Antoloxía de Literatura Asturllionesa en Zamora 141
espetóuse-le una argaña y prefería morrer enantes de siguir
aguantando esi dolor tan fuerte.
—Quíteme, por favor, esta argaña, tí llobu, y cómame
cuando quiera, ensin miedu a mancase’l focicu.
El llobu deixóu engacholase mansamente; mas al llevan-
tar la pezuña del biche pa cuciala, recibíu tal couz que quedóu
sin dientes. El llobu, malferíu, chormingando la sua desgracia,
dixo:
—Bien lo tengo merecío, porque siendo d’oficiu carnicei-
ru, ¿cúmo berruntéi facer de curandeiru?
Falemos con razón: nun tien xuiciu quien deixa’l propiu
por ayenu oficiu.
LAS GALLINAS PARRANDOLAS Y ESMIRRIADAS58
Vivían nun corral varias gallinas: unas bien enfosadas y
fondonas; outras, al contrariu, famélicas y farfallas.
Las gallinas gordas, arguyosas de la sua buena facha, rián-
se de las engulemas, faltándolas de cangarrias y esmirriadas.
Mas el cocineiru, apriguerando dalgunos buenos plataos pal
convite d’Añu Nuevu, foi al gallineru y escoyíu las meyores
qu’ellí había. Esto nun foi di- fícil pos viendo las gallinas fane-
gas, nun había más que pescudar. Entuences, estas invidiaron
a las compañeiras amorronadas y escuchimizadas.
Nun dispreciemos a los murriñosos, enxamás.
58. González, J. (2021). Las gallinas parrandolas y esmirriadas. El Llumbrei-
ru, 67.

142 El Llumbreiru. Antoloxía de Literatura Asturllionesa en Zamora
EL LLIÓN Y LA CABRA59
Un llión famélicu, viendo que nun-le yera fácil chubir
a los tesos, onde cariaba una cabra, foi arimándose pouco a
pouco. Lluegu, apercatóuse de que nun podría llegar hasta la
chivata, y, daquella mandóu-le frases cariñosas, convidándola
cariar la fresca y olorosa yerba del prau, uníos.
—¡Aburruña esas peiñas yermas —dicía-le— y baixa a
estos deliciosos praos onde habito, compañeira mía!
—Tienes sensatez —retrucóu la cabra—, asina lo faceréi
con muchu gustu, mas cuando esteas mui llonxe d’equí.
Nunca atiendas al conseyu del enemigu si nun quieres
sufrir fieles entallos.
L’AIGLA Y L’ESCARABEYU60
Estaba una llebre persiguida por una aigla y, viéndose
perdida, pidíu sobrizu a un escarabeyu pa que la salvara. Pidíu
l’escarabeyu al aigla que perdonara la vida a la sua amiga, mas
l’aigla refugando al diminutu escarabeyu, devoróu a la llebre
delantre d’él.
Dende entuences, buscando venganza, l’escarabeyu ob-
servaba los llugares onde l’aigla asentaba la sua niada y, apro-
vechando el momentu, rodaba los güevos y escachábalos.
L’aigla, viéndose derrotada, recurríu a Zeus, pidiendo se-
guridá pa guardar los pollicos. Zeus guardóulos nel sou re-
gazu, acochaos pol sou amparu, mas l’escarabeyu apañóu is-
tiercu, volóu y cayíulu sobre Zeus.
59. González, J. (2021). El llión y la cabra. El Llumbreiru, 67.
60. González, J. (2022). L’aigla y l’escarabeyu. El Llumbreiru, 68.

El Llumbreiru. Antoloxía de Literatura Asturllionesa en Zamora 143
Esti, asquiáu, chacuyóuse d’ascu, y escachóu tolos güevos
ensin querer. Por eso, dende entuences, las aiglas nun güeran
cuando vuelan los escarabeyos.
Nunca refugues a naide, por débil que seya, pos nun se
sabe quién puede alcanzate.
L’AIGLA Y EL MILANU61
Una aigla morriñosa, asentóuse sobre las cañas d’un árbol
en compaña d’un milanu.
—¿Por qué —dixo’l milanu— estás tan triste?
—Busco —retolicóu ella— un compañeiru buenu pa mi,
y nun lu atopo.
—Acéptame —replicóu’l milanu—, soi muchu más fuerte
que tú.
—¿Y cúmo sos capaz d’amparar la mia vida con raptos?
—Bien, you a menudu apaño una avestruz, colas mias
fuertes garras.
L’aigla, convencida, aceptóulu de compañeiru. Pouco de-
pués de las nupcias, l’aigla dixo:
—Vuela y tráyeme l’avestruz que me prometiste. El mi-
lanu volóu bien alto, y volvíu con un triste ratu esfambriáu y
pochu de tantu tiempu muertu.
—¿Ye asina —dixo l’aigla— cumo cumpres la tua promesa?
El milanu refutóu:
—Por consiguir la tua rial manu, nun hai nada que nun
prometiera, anque supiera que fallaría.
A quien está decidíu a alcanzar una meta deshonesta-
mente, nun-le importa engaluchar.
61. González, J. (2022). L’aigla y el milanu. El Llumbreiru, 68.

144 El Llumbreiru. Antoloxía de Literatura Asturllionesa en Zamora
L’AIGLA Y LOS GALLOS62
Dous gallos peleaban polas gallinas, y la fin, unu refuyóu-
se d’outru. Mansamente, retiróuse a una sebe, ascondiéndose
ellí.
En pagu, el vencedor arguyosu chubíu a una muria can-
tando estruendosamente. Mas nun tardóu una aigla en cazalu.
Dende entuences, el gallu fuyíu quedóu amu de tol gallineiru.
Quien fa vanidá de los sous ésitos, nun tardará quien se
los apañe.
62. González, J. (2022). L’aigla y los gallos. El Llumbreiru, 68.

El Llumbreiru. Antoloxía de Literatura Asturllionesa en Zamora 145
1.4.2. Cuentos de Hans Christian Andersen63
Trad.: Javier López
EL SOLDADICU DE CHOMBU64
Yeran una vé venticincu soldaos de chombu, todos igua-
licos porque ñacioren de la mesma cuchare de chombu. Arma
al hombru, mirada firme, uniforme azul y coloráu. ¡Qué argu-
llosa pinta tenían! La primer cousa que sintioren nesti mundu
cuando foi llevantada la tapa de la caxa onde estaban ence-
rraos foi esti gritu: “¡Soldaos de chombu!”, soltáu por un rapa-
cicu que batíe alegremente las palmas. Yeran la prenda del sou
aniversariu y él divertíase poniéndolos en formación enriba la
mesa. Tódolos soldaos yeran perfectamente iguales, nun sien-
do unu que teníe una pierna namás: foi l’últimu en salir de la
forma y nun houbo chombu abondo. Sicasí, manteníase tan
firme sobre la súa pierna como los demás sobre las dúes. Ye
precisamente d’él sobre quien vamos falar más alantre. Enriba
la mesa onde estaban los nuesos soldadicos en fileira, alcon-
trábanse outros muitos xuguetes. D’eillos el más curiosu yera
un castiellu de cartón. Al traviés de las súas ventanas podían
verse las salas y habíe fuera un pequeiñu espeyu, con árboles
alredor, remedando un llagu nel que ñadaban cisnes de cera
que se reflexaban nel augua. Todo aqueillo yera moi furmo-
su pero’l qu’inda yera más guapu yera una pequeiña rapaza
qu’estaba de pía al llau de la puerta del castiellu. Tamién eilla
yera de cartón pero trayíe una saya de tul tresparente y moi
63. Metemos drento d’esti subcapítulu dellos cuentos de Hans Christian
Andersen n’asturllionés de Zamora. Muitos se publiconen ensin referenciar
una fala concreta, onque en quitando El soldadicu de chombu, todos están
en senabrés o pachuecu.
64. Andersen, H. C. (2009). El soldadicu de chombu (trad. Javier López), El
Llumbreiru, 18.

146 El Llumbreiru. Antoloxía de Literatura Asturllionesa en Zamora
llixeira y a la cintura una cintica azul, estreita, con un abaloriu
tan grande como’l rostru de la muchacha brillando nel mediu.
La rapacica tenía los brazos erguíos, porque se trataba d’una
baillarina, y llevantaba una pierna tan altu que’l soldadicu de
chombu nun la vía y creyíe que la rapaza teníe, como él, una
pierna namás.
“Veliquí la muyer que me comién”, pensóu. “Pero ye una
siñora. Vive nun palaciu y you nuna caxa con outros veinti
compañeiros: nun voi alcontrar llugar pa eilla nel mieu cuartel.
Con todo y con eso, ye preciso que la cuneza.”
Y en diciendo esto, ichóuse detrás d’una caxa de tabacu.
D’eillí podíe contemplar al sou gustu a la elegante baillarinica
que siguía a sostribarse sobre una pierna, sin perder l’equili-
briu. A la nueite, tódolos soldaos fonen collocaos na súa caxa
y las personas de la casa marchonen a icharse. De siguíu, los
xuguetes emprincipionen a divertirse eillos solicos: a lo primei-
ro xugonen a la pitaciega, despuéis a las guerras y pa terminar
preparonen un baille. Los soldaos de chombu estaban inquie-
tos drentro de la súe caxa porque querían salir, pero ¿cómo
podrían llevantar la tapa de la caxa? L’escachanueces diou un
vuelcu y la tiza trazóu un cientu de lloucuras nel enceráu. El
rueidu volvióuse tan fuerte que’l canariu espertóu y emprin-
cipióu a cantar. Los únicos que nun se remixían conos outros
yeran el soldáu de chombu y la pequeiña baillarina. Eilla siguía
manteniéndose sobre la punta del pía, conos brazos erguíos;
él, valientemente, sobre la súe única pierna y sin deixar de es-
piarla. Chegóu la medianueite... y ¡zas! resulta que la tapa de la
caxa del tabacu salta, pero envede de tener tabacu drento habíe
un pequeiñu meigu ñegru. Yera una caxa de sorpresas.
—Soldáu de chombu —dixo’l meigu—, ¡nun me mires a
la baillarina!
Pero’l soldáu fizo como que nun ouyíe.
—¡Aguarda, que yá vas a ver la qué pasa mañana! —insis-
tióu’l celosu meigu.

El Llumbreiru. Antoloxía de Literatura Asturllionesa en Zamora 147
Esoutru díe, cuando los ñiños llevantonen, pusionen el
soldadicu de chombu nel parapetu de la ventana; súbitamente,
repuxáu pol meigu ou pol vientu, cayóu del tercer pisu pa la
calle. ¡Vaya cayida! Alcontróuse cona pierna nel aire y todo’l
cuerpu sostribáu na gorra y la bayoneta espetada entre las pie-
dras del pavimientu. La criyada y’l rapacicu baxonen a buscar-
lu pero nun chegonen a verlu. Si’l soldadicu grita “¡socorru!”,
alcuéntralu, pero paecióule qu’eso yera deshonrar l’uniforme.
Al pouco, emprincipióu a chover a xarraos y de la que pasóu
la truena pasonen por eillí dous rapaces:
—Mira —dixo unu d’eillos—, ¡eillí hai un soldáu de chom-
bu! Vamos facer d’él un marineiru.
Con un periódicu vieyu ficionen un barcu, metionen
drento al soldadicu y pusionen el barcu nun regueiru, por
onde corríe l’augua. Los dous rapaces corrían al pía del barcu
batiendo las manos. “¡Ai de mi, qué olas! ¡Qué fuerte ye la co-
rriente!” ¡La verdá ye que chovíe a cántaros! El barcu de papel
balanciábase sacudíu polas auguas, pero a pesar de tódalas
sacudidas el soldadicu de chombu permanecíe impasible cona
mirada firme y l’arma al hombru. De sopetón, el barcu foi
tragáu por un tubu que daba pa una canal onde estaba tan
escuru como drento de la caxa los soldaos.
—¿Pa ónde voi you agora? —pensóu él—, sí, sí, seguru
que ye’l meigu’l que me fa todo esti mal. Si la pequeiña bailla-
rina estuviera nel barcu comigo, la escuridá, onque fora dúes
veces más grande, nun me daríe miedu.
Desiguida apaecióu una rata bien grande que veníe de la
canal:
—¡Amuéstrame’l tou pasaporte, el tou pasaporte!
Pero’l soldadicu de chombu mantúvose en silenciu y
apretóu la súe espingarda. El barcu siguióu’l sou caminu y la
ratona persiguióulu. ¡Uff! Reguillaba los dientes y berriaba a las
payas y a los pedazos de madeira:

148 El Llumbreiru. Antoloxía de Literatura Asturllionesa en Zamora
—¡Deténganlu! ¡Deténganlu! Nun pagóu’l pasaxe nin
amostróu’l pasaporte.
La corriente, sin embargu, volvíase más fuerte, cada vé
más fuerte, yá’l soldadicu achisbiaba la lluz del díe, sintiendo
al mesmu tiempu un marmullu capá de facer esterrecer al más
intrépidu de los homes. Habíe nel estremu de la canal una
cayida d’augua tan peligrosa pa él que pa nós seríe una cata-
rata. Estaba tan cerca d’eilla que nun podíe detenerse. El barcu
cayóu: el cuitáu del soldáu conservábase tan tiesu como-le
yera posibre y naire s’atreveríe afirmar qu’él houbiera, siquie-
ra, chiscáu los güeyos.
El barcu, despuéis de pegar varias vueltas sobre sí mesmu,
chenóuse d’augua hasta que casi se fundióu. L’augua chubíe
hasta’l pescuezu del soldáu, el barcu samarguyábase cada vé
más. El papel dobrábase y l’augua cerrábase sobre la cabeza
del nuesu héroe. Nesti momentu pensóu na xentil baillarinica
que nunca volveríe a ver y creyóu ouyir una voz que canta- ba:
“Soldáu, el peligru ye grande ¡veliquí la muerte que t’espera!”
El papel esfízose y’l soldáu, pasando al traviés d’él, foi arras-
tráu pal fondu y engulipáu por un gran pez.
¡Foi entós cuando las cousas se pusionen ñegras pal des-
graciadicu! Yera inda pior que na canal. Y, amás d’eso, estaba
estremadamente apretáu. Siempre valiente, si qu’así, el solda-
dicu de chombu espurrióuse a lo llargu con l’arma al hombru.
El pez axitábase en tódolos sentíos, faciendo pavorosos
movimientos; finalmente se detuvo y paecióu ser trespasáu
por un resplandor de lluz. El díe surxíu y alguién esclamóu:
“¡Un soldáu de chombu!”. El pez habíe síu vendíu, lleváu pa
la cocina y la cocineira abrióulu con un gran cuchiellu. Eilla
xuntóu con dous deos el soldáu de chombu, pol mediu del
cuerpu, y llevóulu pa la sala, onde toda la xente quiso contem-
plar aquel distinguíu home que viaxóu nel botiellu d’un pez.
Pusiónenlu encima la mesa y eillí alcontróuse na mes-
ma casa d’onde cayera pola ventana. Recunecióu los ñiños y

El Llumbreiru. Antoloxía de Literatura Asturllionesa en Zamora 149
los xuguetes qu’estaban encima la mesa, l’encantador castiellu
cona xentil baillarina: conservaba inda una pierna nel aire por-
qu’eilla yera tamién valiente. El soldadicu de chombu quedóu
de tal modu comovíu qu’houbiera queríu chorar chombu, pero
eso nun yera nada xeitosu. Miróu pa eilla, ella miróu pa él,
pero nun dixonen palabra nenguna.
De repente, un ñiñu pegóu nél y, sin rezón nenguna,
zaparrióulu al llume; yera, sin duda, el meigu de la caxa de
sorpresas quien estaba a causar todo aqueillo. El soldadicu de
chombu quedóu de pía, allumáu por una fuerte lluz, sufriendo
una calor terrible. Las súes colores yá desaparecionen, naire
sabríe dicir si aqueillo foi polas vicisitudes del viaxe ou pol
disgustu. Continuaba mirando pa la rapacica y tamién eilla mi-
raba pa él. Sintíase derritir, pero siempre valiente, conservaba
la súe espingarda al hombru. Súbitamente, abrióuse una puer-
ta, la corriente d’aire arrebatóu a la baillarina y, como una síl-
fide, volóu pal fuegu caendo cerca del soldáu y desaparecióu
nas chamas. El soldáu de chombu convirtióuse nun paqueticu.
Esoutru díe, cuando la criada quiso tirar la cernada, atopóu nel
mediu d’eilla un pequeiñu corazón de chombu; todo lo que
quedaba de la baillarina yera un abaloriu que’l llume eñegre-
ciera deafeitu.

150 El Llumbreiru. Antoloxía de Literatura Asturllionesa en Zamora
A PRINCESA ENCIMA D’UNA ARBEILLA65
Yeran una un príncipe que querié desposar una prince-
sa, pero una princesa verdadeira. Entuences decidiéu dar una
vuelta al mundu p’alcontrar una, y, en realidá, nun le faltaban
princesas. Lo qu’él nunca podié asegurar yera que se tratara de
verdadeiras princesas, habié siempre neillas dalgu que le par-
cié sospechosu. Como consecuencia, regresóu mui morriñosu
por nun haber alcontráu aqueillu que deseyaba.
Una nueite, facié un tiempu horrible, os allustros enratá-
banse nel cielu, a truena ruxié, chovié a xarraos, yera pavo-
rosu. Dalguien picóu na puerta del palaciu y el viellu rei foi
ascape a despecharla. Yera una princesa, pero, Santu Dios,
¡en qué estáu a chuvia y a tempestá la habían puestu! L’augua
cayié dos sous guedellos y das súas roupas, entrábale por a
biqueira dos zapatos y volvié a salir por os tacones. Por em-
bargu, afirmóu ser una verdadeira princesa.
“Eso ye lo que vamos a ver”, pensóu a viella reina. Lluegu,
sin dicir nadica, entróu nel cuartu, tiróu as sábanas y os colcho-
nes y colocóu nel fondu da cama una arbeilla. Dispuéis puso
veinte colchones enriba del arbeilla, además d’outros vente
cobertores. Yera a cama destinada á princesa. Soutru díe, por
a mañana, perguntóule cómo pasóu a nueite.
¡Mui mal! —respondiéu— ¡Costóume cerrar os uellos toda
a nueite! Dios sabe lo que tenié a cama, yera dalgu duru que
me puso a piel toda collorada. ¡Qué supliciu!
Por esta respuesta, recoñecionen que se trataba d’una ver-
dadeira princesa, yá que sintiéu una arbeilla a través de vente
colchones y vente cobertores. ¡Qué muller! Se nun fora una
princesa, ¿podrié tener una piel tan delicada?
65. Andersen, H. C. (2009). A princesa encima d’una arbeilla (trad. Javier
López), El Llumbreiru, 19. En senabrés.

El Llumbreiru. Antoloxía de Literatura Asturllionesa en Zamora 151
El príncipe, completamente convencíu de qu’ésta yera
una verdadeira princesa, tomóula como esposa y l’arbeilla foi
puesta nel muséu, onde on debe alcontrarse, a nun ser qu’un
coleccionador la haya roubáu.
¡Velahí esta hestoria tan verdadeira como a princesa!

152 El Llumbreiru. Antoloxía de Literatura Asturllionesa en Zamora
A RAPACICA DOS MISTOS66
Quei fríeu facía! Ñevaba y emprincipiaba a escurecere;
yera al última ñuoite dal añu, a ñuoite de San Silvestre. Baixo
aquel fríeu y naqueilla escuridá, pasaba por a calle una pobre
ñiña, descalza y con a cabeza descubierta. Verdá ye qu’al salir
da súa casa llevaba zapatillas, pero, ¡de que le servionen! Ye-
ran unas zapatillas que súa madre había lleváu últimamente, y
á pequeiña veníanle tan grandes, que las perdiéu al cruzar co-
rrendo a calle pa llibrarse de dous coches que diban a escape.
Una das zapatillas nun houbo maneira d’atoparla, y al outra
púsola un mocicu, que dixo que la faría servir de brizu al día
que tuviera fillos.
Y asina, a pobrica andaba descalza con os desñudos pías
completamente engarabitaos por al fríeu. Nun viellu mandil
llevaba un puñáu de fósforos, y un paquete nuna manu. En
todu al santu día naide le compróu nada, nin le dieu un míseru
chelín; volvía á súa casa famienta y mediu encallada, ¡y parecía
tan morriñosa, a pobrica! As faliscas de ñeve cayían sobre al
sou llargu cabellu roxu y os fermosos rizos cubríanle al pes-
cuozu; pero nun estaba eilla pa presumir.
Nun ángulu que formaban dúas casas una más saliente
qu’al outra-, sentóu nal suolu y encurruscóuse feita un caruo-
zu. Encollía os pías todo lo posibre, pero al fríeu le diba inva-
dindo, y, por outra parte, nun s’atrevía a volver a casa, yá que
nun vendiera nin un fósforu, nin recolliéu un triste céntimu.
Su padre pegaríala, además de qu’en casa facía fríeu ta-
mién; namás los acobillaba al llouxáu, y al aire entraba por
todas partes, a pesar da palla y os farrapos con que procuraran
tapar as guizas. Tenía as manicas casi engariñidas de fríeu. ¡Ai,
un fósforu la aliviaría seguramente! ¡Se s’atreviera a sacar unu
66. Andersen, H. C. (2010). A rapacica dos mistos (trad. Javier López), El
Llumbreiru, 19. Versión senabresa.

El Llumbreiru. Antoloxía de Literatura Asturllionesa en Zamora 153
solu dal feixe, fregarlu contra a parede y calentarse os deos! Y
sacóu unu: «¡Ritch!». ¡Cómo chispióu y cómo queimaba! Saliéu
una chama crara, cálida, como una llucica cuando la resgardóu
con a manu; una lluz maravillosa. Pareciéule qu’estaba senta-
da xunto a una gran estufa de fierru, con pías y campana de
llatón; al llume ardía magníficamente nal interior, ¡y calentaba
tan bien! A ñiña allargóu os pías pa calentarlos, pero amatóuse
a chama, esfumóuse al estufa, y eilla quedóu sentada, con al
restu dal consumíu mistu na manu.
Prendiéu outra, qu’al arder y proyectar a súa lluz sobre
a parede, volviéu a estar transparente como se fora de gasa,
y a ñiña pudo ver al interior d’un cuartu onde estaba a mesa
puosta, cubierta con un branquísimu mantel y fina porcelana.
Un parru asáu fumiaba deliciosamente, rechenu d’améixanas
y mazanas. Y lo mellor dal casu foi qu’al parru saltóu fuora da
fuonte y, añadando por al suolu con un tenedore y un cuchie-
llu nas costiellas, dirixiéuse pa contra a pobre muchachina.
Pero naquel momentu amatóuse al fósforu, deixando visible
tan solu a gruosa y fría parede.
Prendiéu a ñiña un tercer mistu, y atopóuse sentada em-
baixo d’un fermosísimu árbole de Ñavidá. Yera on más altu y
más bonicu qu’al que viera al anterior Ñuoitebuona, a través
da puorta de cristales, en casa dal ricu comerciante. Millares
de velicas, ardían nas cañas verdes, y d’estas pingaban pinta-
das estampas, semellantes ás qu’adornaban os escaparates. A
pequeiña llevantóu os dous bracicos… y entuonces apagóuse
al fósforu.
Todas as llucecicas remontónense al altu, y eilla diéuse
cuonta de que yeran as rutilantes estreillas dal cielu; una d’ei-
llas desprendiéuse y trazóu nal firmamentu una llarga estela
de fuogu.
«Dalguien está morrendo» —pensóu a ñiña, pos súa buo-
la, al única presona que la quiso, pero qu’estaba muorta yá,
díxole—: Cuando una estreilla cai, un alma vai hacia Dios.

154 El Llumbreiru. Antoloxía de Literatura Asturllionesa en Zamora
Fregóu un nuovu mistu contra a parede; allumbróuse al espa-
ciu inmediatu, y apareciéu al anciana buolica, radiante, dulce
y cariñosa.
—¡Buolica! —exclamóu a pequeiña—. ¡Llévame contigo!
Sei que marcharás tamién cuando s’amate al fósforu, dal mes-
mu xeitu que se fonen al estufa, al asáu y al árbole de Ñavidá.
Apresuróuse a prender os fósforos que le quedaban, afa-
nosa de nun perder súa buola; y os fósforos brillonen con lluz
más crara qu’a dal plenu día. Nunca a buolica fora tan alta
y tan fermosa; garróu á ñiña dal brazu y, envueltas as dúas
nun gran resplandor, chenas de gozu, emprendionen al vuolu
hacia as alturas, sin qu’a pequeiña sintiera yá fríeu, fame nin
miedu. Estaban na mansión de Dios, Al Nuosu Señor.
Pero nal ángulu da casa, a fría madrugada descubriéu á
rapacica, colloraos os cariellos, y a boca sonriente... Muorta,
muorta de fríeu nal última ñuoite dal Añu Viellu. A primeira
mañana dal Ñuovu Añu illuminóu al pequeiñu cadáver, sentáu,
con os sous fósforos, un paqueticu d’eillos aparcía consumíu
casi dal todo. «¡Quiso calentarse!», dixo a xente.
Pero nengunu supo as maravillas que viera, nin al esplen-
dor con que, en compañía de súa anciana buolica, subira á
gloria dal Añu Ñuovu.

El Llumbreiru. Antoloxía de Literatura Asturllionesa en Zamora 155
EL PRÍNCIPE MALVÁU67
Yera una vez un príncipe perversu y arrogante, que tenía
como única canseira conquistar todos os países da tierra y
qu’el sou nome feciera esterrecer a todu’l mundu. Avanzaba a
sangre y fuogu; as súas tropas pisanquiaban el pan nas facei-
ras y queimaban as casas dos llabriegos. El llume llambía as
fuollas dos árboles, y os frutos pingaban queimaos das cañas
entorroxonadas. Más d’una mamica amouchóuse tras as pare-
des con el sou fillicu en borrigañas con grandes fumeiros; os
soldaos buscábanlos, y al alcontrar á muller y el sou pequeiñu
daban rienda suolta a un gozu diabólicu; nin el mesmu oude-
mu procedía con tal perversidá. El príncipe, sicasí, pensaba
qu’as cousas diban como habían de dire. El sou poder au-
mentaba de día en día, el sou nome yera temíu por todos, y
a suorte acompañábale en todas as súas xeiras. Das ciudades
y puobros conquistaos arrapañaba grandes tesouros, con lo
qu’axuntóu una cantidá de riquezas que nun tenía eigual en
parte nenguna. Mandóu construyire magníficos palacios, tem-
plos y galerías, y cuantos contemplaban toda aqueilla grande-
za, esclamaban: «¡Qué príncipe más grande!». Pero nun pensa-
ban na miseria que llevaba a outros puobros, nin ouyían como
xemía y chormingaba a xente das ciudades chamuscadas. El
príncipe consideraba’l sou ouru, vía os sous soberbios edifi-
cios y pensaba, como a multitú: «¡Qué gran príncipe soi! Pero
entovía quiero más, mueitu más. Ye necesariu que nun haiga
outru poder eigual al míu, y nun digo yá superior».
Ficio guerra contra todos os sous vecinos, y a todos ven-
cíeu. Dispuso qu’os reis derrotaos foran enrataos na súa ca-
rroza con cadenas y colleiras d’ouru, andando tras d’eilla al
sou pasu por as calles y colagas. Y cuando se sentaba na
mesa, obrigábalos a eicharse a os sous pías y a os dos sous
67. Andersen, H. C. (2010). El príncipe malváu (trad. Javier López), El Llum-
breiru, 23. Versión senabresa del cuentu.

156 El Llumbreiru. Antoloxía de Literatura Asturllionesa en Zamora
cortesanos, y a recoller as codias y ñiscos de comida que les
zaparriaba de mala maneira. Despuéis dispuso’l príncipe que
s’alzara a súa estatua nas prazas y nos palacios riales. Inclusive
pretendíeu tenerla nas eigresias, frente al altar del Siñor. Pero
os sacerdotes deciónenle:
—Príncipe, sos grande, pero Dios ye más grande que tu.
Nun mos atrevemos.
—¡Pos bien! —dixo’l perversu príncipe—. Entuonces voi
a vencer a Dios.
Y relloucando dafeitu mandóu construyir un inxeniosu
barcu, capaz de navegare por l’aire. Exhibía todas as colores
da cola del pavu rial y parecía tener mil uollos, pero cada uollu
yera un cañón. El príncipe, instaláu nel centru da nave, namás
tenía que calcar un botón, y mil balas salían disparadas; os
cañones cargábanse por sí mesmos. Na proa enganchónense
una montoneira de poderosas aiglas, y el barcu emprincipióu’l
vuolu pa contra’l Sol. A Tierra diba quedando bien embaxo.
Primeiro víeuse, con os sous montes y urrietas, asemellada a
un campu llabráu, en que’l verde dos adiles destaca das super-
ficies removidas; despuéis parecíeu un mapa chanu, y final-
mente quedóu envuolta en ñebra y ñubres. As aiglas xubían
continuamente.
Entuonces Dios envióu a unu dos sous innumerables
ánxeles. El perversu príncipe recebíeulu con una chuvia de
balas que volvionen a cayere como granuzu al chocar con as
resplandecientes alas del ánxel. Una pingota de sangre, una
sola, arramóuse d’aqueillas branquísimas alas, y a pingota foi
a cayere nel barcu en que navegaba’l príncipe. Deixóu nél un
impactu de fuogu, que pesóu como mil quintales de chombu
y precipitóu a nave contra a Tierra a escape. Escarracónense
as resistentes alas das aiglas, el vientu fungaba con bufarradas
alredor da cabeza del príncipe, y as ñubres orixinadas por as
fumareiras das ciudades asoladas alquirionen figuras amena-
zadoras: cangrexos de millas d’estensión, qu’allargaban contra

El Llumbreiru. Antoloxía de Literatura Asturllionesa en Zamora 157
él as súas robustas pinzas, piñeos que s’esbarroncaban, y dra-
gones que cuspían fuogu por as fauces. Morredizu xacía él nel
barcu, que, finalmente, quedóu suspendíu sobre as cañas dos
carballos y castañeiros del monte.
—¡Quiero vencer a Dios! —berriaba—. Xuréilo, ha de fa-
cerse a mía voluntá.
Y durante siete años estuvionen construyendo nel sou
reinu naves capaces de dire por l’aire y forxando rayos de
durísimu aceiru, pos se proponía esbarrumbar a fortaleza del
cielu. Axuntóu un inmensu exércitu, formáu por homes de
todas as súas tierras. Yera tan grandón, que puostos os sol-
daos en formación cerrada, ocupaban varias millas cuadradas.
A tropa embarcóu nos buques, y él disponíase a xubir al sou,
cuando Dios envióu un enxambre de pínfanos, unu namás, y
nada numerosu.
Os insectos arrodionen al príncipe y picónenle nos ca-
rriellos y nas manos. Él desenvainóu el espada, pero nun facía
senón axitarla nel aire aburacáu, sin atinar a un solu mosquitu.
Ordenóu entuonces que tecieran tapices de gran valor y envol-
viónenlu neillos; d’esta maneira nun le alcanzaría a picadura
de pínfanu nengunu; y cumpríeuse el orden. Pero un solu
insectu quedóu drento d’aqueilla envoltura, y, introducíndose
nel oureilla del príncipe, cravóule l’aguillón, producíndole una
sensación como de fuogu. El velenu penetróule nel celebru,
y, como lloucu, quitóu os tapices, esfarrapóu as súas roupas
y púsose a baillare desñudu ante os sous rudos y burlateiros
soldaos, os cuales esgargallonen con aquel fatu qu’intentóu
vencer a Dios y cayíeu derrotáu por un pequeiñu pínfanu.

158 El Llumbreiru. Antoloxía de Literatura Asturllionesa en Zamora
OS FARRAPOS VIELLOS68
Al llau d’una fábrica había un tagallu de farrapos nacíos
nos llugares más diversos. Cada unu tenía a sua propia historia
y llengua; pero nun podríamos escuitarlos a todos. Unos vi-
nionen del interior del nuesu país, outros chegonen de tierras
llonxanas.
Unu danés estaba xunta d’outru noruegu y si unu yera
danés verdadeiru, el compañeiru yera noruegu auténticu y
esto yera precisamente lo divertío de dambos, cumo diría todu
ciudadanu noruegu o danés razonable. Ellos reconocíanse por
a llengua, onque os sous idiomas foran tan diferentes cumo’l
francés y l’hebréu.
—Nel mieu país vivimos entre lladeiras y cabuercos y del
mesmu xeitu ye a nuesa fala. Pero al danés gústa-le más el sou
pachuecu, parecíu al dos rapacicos.
D’esta maneira leriaban os farrapos, y os farrapos son
farrapos en todu’l mundu y son una fandurria que nun val pa
nada si nun s’arrequedan nun tagallu.
—¡You soi noruegu! —dixo unu—. Y cuando digo norue-
gu creyo que digo suficiente. As mias frebas son tan resistentes
cumo os viellos peñeos del antigua Noruega, país que fizo una
constitución llibre, cumo os Estaos Uníos d’América. Esterre-
cen as mias frebas cuando pienso no que soi, y gustaríame
qu’estas palabras foran una gran ruxideira feita de granitu.
—Pero nós tenemos literatura —dixo’l danés—. ¿Sabe
usté lo que ye?
—¡Que si lo sei! —respondíu al noruegu—. ¡Ruina cri-
yatura das tierras chanas! Voi emburriarte hasta al altu d’un
testeiru pa que veyas l’ourora boreal. Cuando’l sol noruegu
68. Andersen, H. C. (2011). Os farrapos viellos (trad. Javier López), El Llum-
breiru, 26. Versión senabresa del cuentu.

El Llumbreiru. Antoloxía de Literatura Asturllionesa en Zamora 159
allarapaza a ñeve, chegan ás nuesas oriellas as barcas danesas
chenas a engariellas d’untu y queisu, ¡pero tamién trayedes a
vuesa cotrosa lliteratura! ¡Nun los percisamos! Podemos que-
dar sin a vuesa esllavada cerveza eillí onde sal el augua pura
das fuentes, nun cencerriada n’Europa por periódicos y viaxes
al estranxeiru. Falo con llibertá y el danés ha d’acostumbrarse.
Y asina lo fará cumo bon compañeiru escandinavu que ye,
aconchegáu al nuesu orgullosu país de montañas.
—Nunca un farrapu danés podría falar d’esta maneira —dixo
l’outru—. Nun está na nuesa naturaleza. Sei cumo soi y cumo
you son os mieus paisanos: bondadosos, senciellos, pero con
pouca confianza en nós mesmos y ciertamente así nun se che-
ga llonxe. Pero nun m’importa: a lo menos soi simpáticu. Co-
nozo totalmente as mias virtudes, onque naide las cencerrie.
Naide puede testodiar esto. Soi dondiu y tranquilu, con pa-
ciencia pero non rellambíu nin con malos rebelos. Falo bien
de todos on cuando nun hai muito bueno que dicir. Ríome y
tomo as cousas con bon humor.
—Nun me fales nesi tonu froxu das tierras baxas, que me
repila muito -dixo’l noruegu y, con un coriscu de vientu, xus-
pióu del sou fardu a outru.
Dambos fonen transformaos en papel y más alantre víuse
que’l farrapu noruegu se convirtíu nuna fuella onde un no-
ruegu escribíu una carta d’amor á sua moza danesa, mientras
que’l trapu danés pasóu a ser un manuscritu d’un poema da-
nés alabando a belleza y fuerza noruegas.
Así se vei que dos farrapos tamién puede venir dalgo
bueno, pero solo cuando salionen del fardu dos farrapos y se
transformonen en verdá y belleza.
Velahí l’historia, mui prestosa y que nun enceniega a nai-
de, nun sendo os farrapos.

160 El Llumbreiru. Antoloxía de Literatura Asturllionesa en Zamora
EL REI DESÑUDU69
Nun llonxanu país, el monarca enteróuse qu’unos famo-
sos xastres están de pasu por el sou reinu. Sin tiempu que
perder fonen convocaos pa que le preparen a sua mellor in-
dumentaria. Os xastres, lluegu de gociar bien de tiempu da
xoldra palaciega, comunícanle que rematonen el sou traballu
y anuncian al que los querga escuitar que fecionen pal Rei’l
traxe invisibre más famosu del mundu, tan fermosu que “na-
más os fatos nun lu pueden ver”.
Empúntianse entuences a quitarle a roupa al Rei y me-
diante aparatosos esparabanes colócanle’l nuevu traxe invisi-
bre. Por supuestu que’l Rei se vei desñudu, pero nun lo reco-
noz porque nun quier aparecer como un fatu delantre de tan
famosos xastres.
Convoca entuences a os sous collaboradores a quien les
pergunta por a guapura del traxe. Deque pasóu a sorpresa
de ver al Rei desñudu y enteraos que semellante traxe ye tan
fermuu que “namás os fatos nun lu pueden ver”, toda a corte
afirma que’l traxe ye’l más fermosu del mundu, lo que conven-
ce finalmente al Rei y os xastres siguen satisfeitos y agradecíos.
Asina, el Rei pasiaba desñudu por el sou palaciu llucindo’l sou
traxe invisibre, el más fermosu del mundu.
Un día decidíu que’l sou puebru tamién merecía esfrutar
da fermosura del sou traxe y sal del palaciu pa percorrer el sou
reinu. El puebru veilu desñudu pero por miedu a contradicirlu,
nun diz nadica. Hasta qu’un inocente rapacín lo descubre y
grita: “¡El Rei está desñudu!”
Ye entuences cuando’l Rei se mira y descubre a verdá: foi
engañao.
69. Andersen, H. C. (2013). El rei desñudu (trad. Javier López), El Llumbrei-
ru, 33. En senabrés.

El Llumbreiru. Antoloxía de Literatura Asturllionesa en Zamora 161
OS ZAPATICOS BERMELLOS70
Yera una vez una rapacica, fermosa y delicada, que nel
branu tenía qu’andar descalza porque yera probe, y nel iviernu
tenía qu’usar grandes zuecros, que le deixaban os pías mui
coloraos y chenos de manqueinas.
Nel puebru vivía una muller viella, viuda d’un zapateiru.
De viellas tiras bermellas de pau, ella fizo, cumo mellor pudo,
un par de zapatos. Nun tenían buena pinta pero a muller puso
a mellor intención. Serían pá rapacica chamada Karen.
El día qu’a sua madre foi enterrada recibíu os zapatos co-
loraos y calzóulos por primeira vez. Nun yeran os zapatos más
axeitaos pal llutu pero ella nun tenía outros y con ellos nos
pías y sin calcetos Karen acompañóu á pobre y humilde caxa.
Naquel momentu, pasaba un grande y antiguu coche nel
que diba una noble y viella señora. Esta, vendo a rapacica, sin-
tíu muita pena y dixo al cura que le diera á pequeiña güérfana
pa cuidar prometendo que la trataría bien.
Karen pensóu que todo yera pola mor dos zapatos ber-
mellos. Pero a viella señora dixo que yeran horribles y tiróulos
pal fuegu. A ñiña recibíu más vestíos nuevos y deprendíu a
lleer y a coser. Todos dicían que yera bonita; nomás l’espellu
dicía: “Yía más que bonita, yía fermosa”.
Un día a reina viaxóu pol país en compañía da sua filli-
ca que yera una princesa. El puebru axuntóuse enfrente del
palaciu y Karen tamién. A princesica asomóuse pola ventana
pa que todos pudieran vela. Estaba mui guapa vestida con un
vestíu brancu pero sin cola nin corona d’ouru. Pero llevaba
unos fermosísimos zapatos coloraos, muito más guapos que
70. Andersen, H. C. (2014). Os zapaticos bermellos (primeira parte). (trad.
Javier López), El Llumbreiru, 37 y Andersen, H. C. (2015). Os zapaticos ber-
mellos (segunda parte). (trad. Javier López), El Llumbreiru, 42. Traducción
al senabrés publicada en dous númaros d’El Llumbreiru.

162 El Llumbreiru. Antoloxía de Literatura Asturllionesa en Zamora
los que había preparao pa Karen. Nun había nada comparable
a unos zapatos bermellos.
Karen chegóu al edá da confirmación. Recibíu vestíos
nuevos, pero tamién debían mercale zapatos nuevos. El me-
llor zapateiru da ciudá tomóu a midida del sou llindu pía. Na
sua zapateria había grandes armarios con puertas de vidriu
onde s’amostraban zapatos y botas mui rellucientes. Todos ye-
ran fermosísimos pero l’anciana señora nun alcontraba pracer
nengunu delantre d’aquello. Entre os zapatos había un par de
coloraos exactamente iguales a os da princesa. ¡Que boniticos!
El zapateiru dixo que fonen feitos pá filla d’un conde pero que
nun le sirvionen.
—Son de charol, ¿non? —perguntóu a viella, mirando pa
ellos de cerca— ¡Son tan brillantes!
—Son mui brillantes —dixo Karen.
Os zapatos pintábanle bien y mercónenlos pero l’anciana
nun sabía que fonen coloraos pos si non nun lo permitiera.
Pero foi exactamente lo que fizo a rapacica.
Todu’l mundu miraba pa os sous pías. Y cuando despuéis
de cruciar l’igresia pa chegar hasta’l coru parecíule qu’inclu-
so as estatuas y as imáxenes dos monxes y relixosas conos
pescuezos tiesos y traxes ñegros y coloraos nun deixaban
de mirar pa os sous zapatos y nomás nellos estuvo a rapaza
pensando mientras el oubispu, ponéndole a mano na tiesta
falóule del bautismu, da sua alianza con Dios y de que den-
de aquel momentu sería una persona adulta. L’órganu tocóu
solemnemente, as voces dos ñiños resononen y cantóu tamién
el viellu maestru, pero Karen nomás pensaba nos sous zapatos
bermellos.
Pola tarde l’anciana supo —diciónenselo— qu’os zapatos
yeran coloraos. Censuróu á rapacica dicindo qu’aquello yera
feyo, que nun quedaba bien y que d’eiquí p’alantre Karen de-
bería llevar zapatos ñegros pa dir al igresia onque foran viellos.

El Llumbreiru. Antoloxía de Literatura Asturllionesa en Zamora 163
El diomingu siguiente yera de comunión. Karen miróu pa
os sous zapatos ñegros y pa os coloraos y puso estos últimos.
Yera un fermosu día ensoliáu. Karen y a viella señora diban
pol atallu, entre os trigales, onde había un pouco de polvu.
Al pía da puerta del igresia había un viellu soldáu con
muleta y llarga barba, más bermella que branca. Inclinóuse
hasta’l suelu y perguntóu a viella señora si podía llimpiale os
zapatos. Tamién Karen allargóu’l sou pía.
—¡Quéi bonitos zapatos de baille! —dixo’l soldáu— ¡Que
queden firmes nel pía cuando bailles! —Y cona manu diou un
güelpe na suela.
A viella señora diou una llimosna al soldáu y entróu con
Karen al igresia. Eillí dentro todu’l mundu miraba pa os za-
patos coloraos da ñiña y mesmu as imáxenes. Y cuando ella
arrodillada delantre del altar llevóu’l cálice y olvidóu cantar el
salmu y rezar el Padrenuesu.
Salionen os fieles del igresia y a señora chubíu al carruaxe
y Karen tras d’ella y el viellu soldáu qu’estaba por eillí dixo lo
mesmo qu’antes:
—¡Quéi guapos son esos zapatos de baille!
Ouyíulu Karen y nun pudo reprimir a tentación de princi-
piar a baillar y nomás escomenzar as suas piernas nun podían
deixar de facelo y siguíu hasta l’esquina del igresia y el cochei-
ru tuvo que dir tras ella y llevala en brazos al coche, pero os
pías nun podian parar de baillar y finalmente pisóu con fuerza
á viella anciana. Finalmente a rapaza consiguíu quitar os zapa-
tos y os pías quedonen quietos.
Ya en casa os zapatos fonen metíos nel almariu pero Ka-
ren nun podía parar de mirar pa eillos. A viella señora enfer-
móu y dicían que ya nun diba curase. Houbo que la atender y
naide mellor que Karen pa facelo. Pero na ciudá había un gran
baille y Karen astaba convidada. Ella miróu pa os zapaticos

164 El Llumbreiru. Antoloxía de Literatura Asturllionesa en Zamora
coloraos y cuidóu que nun había pecao calzándolos. Púsolos
y marchóu pal baille.
Pero cuando eilla quería dir pa contra a dreita, os zapatos
llevábanla pa contra el izquierda; y si quería dirixirse sala arri-
ba, obrigábanla a facerlo sala abaixo; y asina se víu forzada a
baixar as escaleiras, siguir por a culaga y salir por a puerta da
ciudá, baillando sin repousu; y sin poder detenerse, chegóu al
escuru bosque.
Víu brillar una lluz por entre os árboles y pensóu que yera
una raza da lluna, pues parecía una cara; pero resultóu ser
el viellu soldáu da barba collorada, que facéndole esparabán
cona cabeza, díxole:
—¡Vaya fermosos zapatos de baille!
Asustóuse a rapaza y tratóu de quitarse os zapatos y za-
parriarlos por ende; pero quedónenle engastallaos nos pías, y,
on cuando consiguíu arrincarse as medias, os zapatos nun sa-
lionen; estaban como empoullaos. Y houbo de siguir baillando
por campos y praos, baixo a chuvia y el sol, de ñueite y de día.
¡De ñueite, especialmente, yera horrible!
Baillando chegóu hasta’l cemeteriu, qu’estaba abiertu;
pero os muertos nun baillaban, nun tenían outra cousa mellor
que facer. Quiso sentar sobre a foxaca dos pobres, onde crez
l’acéu faleitu; pero nun había pa eilla tranquilidá nin repousu,
y cuando, sin deixar de baillar, entróu nel igresia, víu neilla un
anxel vistíu de brancu, conas alas que le chegaban dende os
hombros a os pías. El rostru tenía una expresión grave y seve-
ra, y na manu sostenía una ancha y brillante espada.
—¡Baillarás —díxole—, baillarás conos tous zapatos ber-
mellos hasta qu’estías esbranquiñada y friya, hasta qu’a tua piel
se contraya sobre os tous güesos! Dirás baillando de puerta en
puerta y chamarás ás das casas onde vivan ñiños vanidosos y
presuntuosos pa qu’al ouyirte escapen de ti.

El Llumbreiru. Antoloxía de Literatura Asturllionesa en Zamora 165
—¡Piedá! —suplicóu Karen. Pero nun pudo ouyir a res-
puesta del ánxel, pues os zapatos arrastrónenla al exterior,
siempre baillando a través de campos, caminos y breyas.
Una mañana pasóu baillando por delantre d’una puerta
que conocía muito bien. Nel interior resonaba un cantar de sal-
mos y saconen un féretru cubiertu de frores. Entuences supo
qu’el anciana señora había muerto, y comprendíu que todu’l
mundu la abandonaba y l’ánxel de Dios la condenaba.
Y venga baillar, bailla que te bailla na ñueite escura. Os
zapatos llevábanla por espineiros y llameiras, y os pías san-
grábanle.
Lluegu houbo de dirixirse, a través del baldiyu, hasta una
casica solitaria. Eillí víu qu’aqueilla yera a morada del verdugu,
y chamando conos nudiellos al cristal da ventana, dixo:
—¡Sal, sal! ¡You nun puedo entrar, tengo que siguir bai-
llando!
El verdugu respondíule:
—¿Quiciás nun sabes quien soi? You curto a cabeza a os
malos, y tento de qu’a machada resuene.
—¡Nun me curtes a cabeza —suplicóu Karen—, pues nun
podría expiar os mieus pecaos; pero cúrtame os pías, conos
zapatos bermellos!
Reconocía a sua culpa, y el verdugu curtóule os pías co-
nos zapatos, pero estos siguionen baillando, conos pías dren-
to, y allonxónense campo a través y perdiónense nel bosque.
L’home fízole unos zuecros y unas muletas, enseñóule’l
salmu que cantan os penitentes, y eilla, despuéis de beisar a
manu que garróu a machada, emprendíu’l caminu por lo bal-
diyo.
—Yá sufrí muito por mor dos zapatos bermellos —dixo—;
agora marcho al igresia pa que todos me veyan.

166 El Llumbreiru. Antoloxía de Literatura Asturllionesa en Zamora
Y foi al templu sin tardanza; pero deque chegóu á puerta
víu qu’os zapatos danzaban delantre d’eilla, y, asustada, vol-
víuse. Pasou toda a s umana morriñosa y chormingando tristes
llágrimas; pero al chegar el diomingu dixo:
—Ya sufrí y lluitei bastante; creyo que yá soi tan buena
cumo muitos dos qu’están vanagroriandose nel igresia.
Y emputióu nuevamente pa contra eilla; pero deque che-
góu á puerta del cementeriu, víu os zapatos bermellos que
continuaban baillando y, asustada, diou media vuelta y arre-
pintíuse de todo corazón del sou pecáu.
Marchóu anca’l señor cura, pidíu que la colleran por cri-
yada, asegurando que traballaría con xeitu y faría cuanto pu-
diera; nun pidía dineiru, sinón solo casa y a compañía de
personas virtuosas. A señora del pastor compadecíuse d’eilla
y tomóula al sou serviciu. Karen portóuse con toda modes-
tia y reflexón; por a ñueite escuitaba atentamente al párrocu
cuando leía a Biblia en voz alta. Yera cariñosa con todos os
ñiños, pero cuando los ouyía falar d’adornos y ostentaciones
y que deseaban ser fermosos, movía a cabeza con un xestu de
desaprobación.
Soutru diomingu fonen todos al igresia y perguntónen-
le si deseaba acompañarlos; pero eilla, aflixida, con llágrimas
nos güellos, numás miróu as suas muletas. Os demás fonen al
templu a escuitar a palabra divina, mientras eilla marchaba al
sou cuarticu, tan pequeiñu que nun cabían nél más qu’a cama
y una siella. Sentóu nél col llibru de cánticos, y, al absorberse
piadosa na sua lectura, el vientu llevóu os sones del órganu
del igresia. Llevan- tóu eilla entuences el rostru y, entre llágri-
mas, dixo:
—¡Dios mieu, ayúdame!
Y velaquí que’l sol brillóu con todu’l sou esplendor, y
Karen víu frente a eilla l’ánxel vistíu de brancu qu’alcontróu
aqueilla ñueite na puerta del igresia; pero enverde da flamean-

El Llumbreiru. Antoloxía de Literatura Asturllionesa en Zamora 167
te espada, na manu sostenía agora una magnífica fronxa de
rosas. Tocóu con eilla’l techu, que se abríu, y nesi mesmu llu-
gar onde tocara a rama brillóu una estreilla dourada; y lluegu
tocóu as paredes , que s ‘enanchonen, y víu l’órganu tocando
y as viellas estatuas de monxes y relixosas, y a comunidá sen-
tada nas bien cuidadas siellas, cantando os himnos sacros. Pies
el igresia foi al angostu cuartu da pobre rapaza, o quiciás eilla
foi transportada al igresia. Alcontróuse sentada na siella, al pía
dos miembros da familia del pastor, y cuando, terminando’l
salmu, la vionen, saludónenla con un xestu da cabeza, dicindo:
—Ficisti bien en venir, Karen.
—Foi a misericordia de Dios —dixo eilla.
Y resonóu l’órganu, y, con él, el coru de voces infantiles,
dulces y melodiosas. El sol mandaba os sous brillantes rayos
a través da ventana, dindo precisamente á siella onde sentaba
Karen. El corazón da rapaza quedóu tan chenu de lluz, de
paz y d’alegría, qu’estoupóu. A sua alma volóu a Dios, Nuesu
Señor, y eillí naide le perguntóu ya por os zapatos bermellos.

168 El Llumbreiru. Antoloxía de Literatura Asturllionesa en Zamora
1.4.3. Outras traducciones
EL CRIYAO DEL RICO MERCADER71
Trad.: José Alfredo Hernández
Una vez yera na ciudá de Bagdad un criyao que servía a
un rico mercader.
Un día muito ceo de mañana, el criyao empuntióu pal
mercao pa facere a compra. Pero esa mañana nun foi cumo
as outras, porque esa mañana viou eillí á Muorte y porque a
Muorte alacióule.
Enchío de miedo, el criyao volviéu pa casa del mercader.
—Amo, —díxole—, déixame el caballo que más cuorra
de casa. Esta nueite quergo estar muito llonxe de Bagdad. Esta
nueite quergo estar na remota ciudá de Ispahán.
—Pero ¿por quei quieres fuyire?
—Porque vi á Muorte no mercao y facióume un xesto de
amenaza.
El mercader compadeciéuse de él y deixóule el caballo,
y el criyao marchóu cun a esperanza de estar endenantes del
escurecer en Ispahán.
Aqueilla tarde el mercader foi tamién al mercao y, al igual
que el sou criyao, tamién viou a Muorte.
—Muorte, —díxole arimándose a eilla— ¿por quei le fe-
ciste un xesto de amenaza al mieu criyao?
71. Hernández, J.A. (2006). El criyao del rico mercader. El Llumbreiru, 4.
Escritu na fala de Senabria, esti cuentu recueye una de las narraciones de Las
mil y una nueites más conocidas, que mos fala del destinu y del alcuentru
cona Muerte.

El Llumbreiru. Antoloxía de Literatura Asturllionesa en Zamora 169
—¿Un xesto de amenaza? —contestóu a Muorte—. Nou,
nun foi un xesto de amenaza sinón de sorpresa. Nun cuntaba
atoparlo eiquí, tan llonxe, pueis está escrito que esta nueite hei
de llevarme al tou criyao na remota ciudá de Ispahán.

170 El Llumbreiru. Antoloxía de Literatura Asturllionesa en Zamora
LA CIGARRA Y LAS FURMIGAS72
Jean de La Fontaine. Trad.: Rubén García
Durante tou’l branu, las furmigas, qu’eran mui afainadas,
trabayonen de sol a sol. Ontavié con la callore pillonen la ra-
posa y dimpués fonen guardando’l granu nel payeiru.
Mentrestanto, la candonga de la cigarra nun facié outra
que tocare la su guitarra. La penca d’ella comié namás cuando
tinié fame, dimpués esbarriábase nuna selombra y poníase a
cantare.
—¿Por quéi andades con tanta jeira si pa cumere nun hai
más qu’arimare la manu y apañar un granu trigu? —dicíales la
cigarra a las furmigas —Podedes fartavos lo que querades, pos
Dius tou mos da.
Pero los meses fonen pasando y escomenzóu l’iviernu.
Nuna fría noche de diciembre cayonen las primeras farraspas
y a l’alburiada la nieve cubrié yá cuasi tou’l suelu. La cigarra,
engariñida de fríu, nun pudié apañare ni un granu que llevar
a la boca, así que fuei ancá las furmigas y chamóu a la puerta.
Las furmigas espichonen el cuarterón y vionen a la ciga-
rra, que dicié:
—¡Ay de mí, qué fame tengo! Daime de cumere, pur fa-
vore.
—¿Entós, nun guardestes ná pal iviernu?
—Nou, namás bailéi y toquéi la mi guitarra —díjules ella.
Las furmigas quedonen pensando.
72. García, R. (2006). La cigarra y las furmigas. El Llumbreiru, 5. Esti cuentu,
mui popular tamién por todu’l mundu, ye una de las fábulas d’Esopo, onque
a la sua difusión ayudóu ensin duda la versión de Jean de la Fontaine del sie-
gru XVII. La versión que recoyemos eiquí está escrita na fala de los puebros
más occidentales d’Aliste.

El Llumbreiru. Antoloxía de Literatura Asturllionesa en Zamora 171
—… Pos agora, si quiés ganar el jornal, ¡cantarás pa
nusoutras!
D’este modu, la cigarra ganóuse’l sustentu durante l’ivier-
nu. Nel furmigueiru habióu alegría con las sus gracias y ella
deprendióu que nun pue vivise huei sin pensar en mañana.

172 El Llumbreiru. Antoloxía de Literatura Asturllionesa en Zamora
EL SOUTU DE CECEBRE73
Wenceslao Fernández Flórez. Trad.: Severino Alonso
Un dié chegonen unos homes al soutu de Cecebre, ficio-
nen un buracu, espetonen un poste y asegurónenllu, encal-
cando rebollos y tierra al sou alredor. Xubionen lluegu por él,
prendéndolle varios filos metálicos y marchónense pa siguir
el tendíu da llínia. As prantas qu’había alredor del reciente
güéspede del soutu quedonen durante varios diés cohibidas
cuña súa presencia, porque ya se dixo qu’a súa timidez ye mui
grande. Al fin, a qu’estaba más encima d’él, que yera un pinu
altu, altu, reciu y rectu, dixo:
—Prantonen un ñuevu árbol ñu soutu.
Y a ñoticia, propagada por as fuellas del ocalitu que ro-
zaban al pinu, y por as del castañeiru que rozaban al ocalitu,
y por as del carballu que tocaban as del castañeiru, y as del
abeduru que se mecían cuñas del carballu, estendíuse por toda
a espesura. Us tueros más elevaos miraban por cima das ca-
trullas dus demás, y cuando’l vientu desapartaba a fronda, us
qu’estaban más llonxe asomábanse pa mirar.
—¿Cúmo ye? ¿Cúmo ye?
—Pues ye —dixo’l pinu— d’una especie mui rara. Tien
el tueru ñegru hasta más d’una vara sobre a tierra, y despuéis
parez d’un brancu bardinu. Resulta mui elegante.
—¡Ye mui elegante, mui elegante! —transmitionen unas
fuellas a outras.
—Us sous frutos —continuóu el pinu fixándose ñus ais-
ladores— son son brancos cumo os xeixos y más llisos y más
brillantes qu’as fuellas del acebru.
73. Alonso, S. (trad.) (2006). El soutu de Cecebre. El Llumbreiru, 7. Traduc-
ción al machuecu curixegu, la fala de Santa Cruz d’Abranes, d’un fragmentu
del capítulu primeiru de la novela El bosque animado (1943) de Wenceslao
Fernández Flórez.

El Llumbreiru. Antoloxía de Literatura Asturllionesa en Zamora 173
Deixóu qu’a noticia chegase a us confines da fraga y si-
guíu:
—As súas cañas son delgadísimas y tan llargas que ño
puedo ver ónde terminan. Güei estiéndese hacia onde morre’l
sol. Ñi se tuercen ñi se desmadexan, y ye imposible distinguir
ñellas un ñuelu, ñi una fuella ñi un bretón. Pienso que quiciás
ño seya esta a súa época de retoñar, pero ño llu sei. Nunca vi
un árbol igual.
Todas as prantas del bosque comentonen al ñuevu vicinu
y convinionen en qu’había ser un exemplar mui importante.
Una silveira que se díu mueita priesa pa enratase ñél declaróu
que ñu sou interior s’escueitaban vibraciones, dalgo así cumo
un timbre que sonara a gran distancia, cumo un tembror metá-
licu del que ño yera a dar una descripción más precisa porque
ño habié ouyío ñada igual ñus demás tueros a us que s’arimóu.
Y esto fizo medrar el respetu ñus outros árboles y l’orgullu de
tenellu entre ellos (…)

174 El Llumbreiru. Antoloxía de Literatura Asturllionesa en Zamora
EL PÁXARU PAUCAR74
Trad.: Severino Alonso
Yera una vé un puebricu da selva onde vivía un rapá que
siempre vistía cun pantalón ñegru y xubón mariellu. Yera mui
faladore y siempre estaba escueitando lo que falaba a xente
pa lluegu contarlo a us demás. Por eso todu’l mundu mirábale
con antipatía.
Un diya’l rapá emprecipiéu a falare mal d’una viellica
d’un puebru da contorna y a dicire couses falses sobre eilla,
pos tamién yera un gran mentireiru.
—Esa muller ye una bruxa —dicía—. Por es nueites apa-
ña a sua escoba y vuela neilla.
Estes palabres chegonen hasta a muller y decidiéu casti-
gare al rapá, pos nun yera posible correxirle. En realidá eilla
yera una fada disfrazada de campesina que llevaba mueitos
años por aquel llugare.
Pasóu’l tiempu y aproveitando qu’el ñiñu estaba solu nel
campu, diéule un golpe na cabeza cun a súa varita máxica,
tresformándolo nun paxaricu que conservaba nes prumes es
colores cun es que siempre se vistiera. El páxaru tamién con-
serva us mesmos hábitos del rapá: sigue propalando noticies.
El nome d’esta ave ye Paucar y cuando canta dizse qu’anuncia
cartes ou visites. Arremeda cun mueitu xeitu es rises des mu-
lleres, us lladríos dus perros y el cacariar des pites. Us indios
74. Alonso, S. (2007). El páxaru paucar. El Llumbreiru, 8. Trátase d’un cuen-
tu tradicional de l’Amazonía peruana. Cuenta la hestoria d’un rapá que, por
mentireiru, recibe’l castigu d’una fada, que lu convierte en paucar, un páxaru
de plumaxe amariellu y ñegru. Los indíxenas diónense cuenta de qu’esti
animal yera quien a remedar cualesquier soníu, mesmu la fala de las perso-
nas, d’ehí’l sou mitolóxicu orixe. Nesti casu’l cuentu está escritu na fala de
San Ciprián, que mantién un rasgu peculiar na nuesa provincia: los plurales
femeninos en —es: es vaques, es cases...

El Llumbreiru. Antoloxía de Literatura Asturllionesa en Zamora 175
piensen que ye tan intelixente qu’ensiñan a falare a sous fillos
facéndoles escueitare al paxaricu.
Pero’l Paucar nunca nun olvidóu’l castigu que le puso a
fada y pa defendere dus homes a us sous borrigaños fai’l sou
ñiegu xunta us avisporeiros.

176 El Llumbreiru. Antoloxía de Literatura Asturllionesa en Zamora
EL CAPIRUCHICU BERMELLU75
Charles Perrault. Trad.: José Alfredo Hernández
Una vez di que yera una rapacica d’un llugar, a más guapa
que nun se víu; yera tan guapina que tenía llouca a sua mami-
ca, y a sua bolica más llouca entovía. A buena muller fízo-le un
capiruchicu encarnáu que-le quedaba mui bien y chamábanla
por eso Capiruchicu Bermellu.
Un día, sua mamica fizo unas filluelas y díxo-le á rapacica:
—Mira ver cúmo-le pinta a bolica, que me dicionen qu’an-
da con andanciu. Lléva-le estas filluelas y esti tanticu untu.
El Capiruchicu Bermellu marchóu desiguida an ca bolica,
que yera n’outru puebru. En dindo por a mitá del carballal ato-
póuse col llobu, que venía con intención de comerla; mas nun
s’atrevíu por a mor d’unos lleñadores qu’andaban traballando
nel monte. Perguntóu-le qu’a ónde diba; a cuitadica, que nun
sabía que ye peligroso parar a escuitar a un llobu, díxo-le:
—Voi ver a mia bolica y llevar-le unas filluelas y un pouco
untu, que-le manda mia mamica.
Y perguntóu-le’l llobu:
—¿Y vive mui llonxe?
75. Perrault, C. (2020). El capiruchicu bermellu (trad. J.A. Hernández). En:
Xeira. Compendio gramatical de sanabrés. Zamora: Furmientu. Esta versión
senabresa de Le Petit Chaperon Rouge yá saliera publicada anteriormente nel
añu 2013 nel númaru 34 d’El Llumbreiru. Estaríamos falando d’unu de los
cuentos más conocíos de la colección Les Contes de ma mère l’Oye (1697) de
Charles Perrault. Sicasí, esti outor nun fizo sinon ellaborar una lienda que cir-
culaba yá dende antiguo por ditintos llugares d’Europa. Onque la posterior
versión de los hermanos Grimm, de la colección Kinder-und Hausmärchen,
na qu’un cazador rescata a la rapaza y a la buela, ye, ensin duda, más pop-
ular, la versión en senabrés d’Alfredo Hernández aveiraríase más al cuentu
de Perrault.

El Llumbreiru. Antoloxía de Literatura Asturllionesa en Zamora 177
—¡Oi!, sí —dixo’l Capiruchicu Bermellu—, más p’allá del
molinu que vedes eillina, na pri- meira casa del llugar.
—Entuences —dixo’l llobu— you tamién quiero dir a ver-
la; you voi por esta breya da dereita y tu marcha por esta outra
del izquierda y ya nos vemos despuéis.
El llobu tiróu a correr con todas as suas fuerzas por a bre-
ya que yera a más corta, y a rapacica foi por a que yera a más
llarga, embayida apañando avellanas y correndo tras das bor-
boletas y facendo fronxas conas froricas que diba atopando.
El llobu tardóu bien pouco en chegar a casa da bolica; picóu:
—Toc-toc.
—¿Quien yía?
—Soi a tua ñeta, el Capiruchicu Bermellu —dixo’l llobu,
remedando a voz da rapacica— que vos trayo unas filluelas y
un pouco untu que vos manda mamica.
A bolica, qu’estaba na cama porque andaba mui malica,
gritóu-le:
—¡Da-le vuelta á chave y despecha a puerta!
El llobu diou vuelta á chave y a puerta abríuse. Escacha-
purrióuse sobre a muller y comíula nuna nada, porque di-
ban tres días que nun papaba gota. Lluego pechóu a puerta y
echóuse na cama, aguardando al Capiruchicu Bermellu, que
nun tardando vieno a chamar á puerta.
—Toc, toc.
—¿Quién ye?
El Capiruchicu Bermellu, deque oyíu a voz con ronqueina
del llobu, collíu miedu, mas pensóu qu’a bolica estaba consti-
pada y respondíu:
—Soi a tua ñeta, el Capiruchicu Bermellu, que vos trayo
unas filluelas y un tanticu untu que te manda mamica.

178 El Llumbreiru. Antoloxía de Literatura Asturllionesa en Zamora
El llobu gritóu, ponendo un pouco fina a voz:
—¡Da-le vuelta á chave y despecha a puerta!
El Capiruchicu Bermellu diou vuelta á chave y a puerta
abríuse. El llobu, en véndola entrar, díxo-le acochándose na
cama embaxo’l cobertor:
—Deixa as filluelas y l’untu nel alacenia y ven a echarte
con bolica.
El Capiruchicu Bermellu desñudóuse y metíuse na cama,
onde quedóu mui sorprendida cuando víu qu’a bolica tamién
estaba en borrigañas. Díxo-le:
—Bolica, ¡quei brazos más grandes tienes!
—Son p’abrazarte mellor, mia niña.
—Bolica, ¡quei piernas más grandes tienes!
—Son pa correr más depriesa, mia niña.
—Bolica, ¡quei ourellas más grandes tienes!
—Son pa escuitar mellor, mia niña.
—Bolica, ¡quei güellos más grandes tienes!
—Son pa ver mellor, mia niña. Bolica
—¡Quei dientes más grandes tienes!
—Son pa comerte mellor.
Y deque dixo estas palabras, esti llobu condelgáu echóu-
se a Capiruchicu Bermellu, y comíusela.

El Llumbreiru. Antoloxía de Literatura Asturllionesa en Zamora 179
LA ODISEA. CANTU IX76
Homero. Trad.: Severino Alonso
Nota inicial
Muito s’escribíu a lo llargo de los siegros sobre La Odisea,
el gran poema épicu griegu, unu de los cumes de la literatura
universal. Compuestu alredor del siegru VIII a. C. recoyendo
diversas tradiciones orales, nos 24 cantos nárrase’l viaxe de
regresu a casa del héroe Odiseo despuéis de numarosas epo-
peyas. Ye probable que, cumo bellamente expresa Kavafis en
Viaxe a Ítaca, el verdadeiru caminu nun ye’l que se recuerre
nas acciones y peripecias exteriores, sinón el que se da nel
interior del héroe y cúmo la experiencia y la sabiduría adqui-
ridas afectan de maneira profunda a los diferentes personaxes.
Lamentablemente al pragmáticu y prosaicu home del sie-
gru XXI los mitos parécenle llonxanos, yá qu’en buena midida
s’identifican con fuyidas de la realidá, rellatos quiciás formosos y
populares pero que, al non tener por referencias seres, llugares
ou experiencias que dicimos “reales”, son escapismos que nada
importante tienen que nos aportar (d’ehí xurde’l peyorativu con-
ceptu de mitu cumo sinónimu de falsedá qu’anguaño usamos).
Sicasí non siempre foi asina. N’outras épocas -quiciás has-
ta la chegada del racionalismu y l’empirismu- los mitos sirvían
(cumo tamién las lliendas, los cuentos ou los poemas) p’afocar
y iluminar una parte de la realidá que ye difícil tratar d’outru
modu, una chave que, dende una perspectiva imaxinaria y
mediante l’usu de metáforas y símbolos, despecha una puerta
a una visión fresca y nueva sobre dalgún aspectu de nosou-
tros mesmos ou del mundu que nos arrodia, evitando asina
la fácil tentación del acostumamientu a lo épico y fascinante
que ciertamente alcontramos delantre de nós y que s’escuende
76. Homero (2015). La Odisea (trad. S. Alonso). El Llumbreiru, 41. Añádese
a esta traducción al senabrés del Cantu IX una nota inicial del outor.

180 El Llumbreiru. Antoloxía de Literatura Asturllionesa en Zamora
detrás del velu de lo que chamamos “real” y que necesita ser
“desvelao”.
Nesta versión en dialectu senabrés ufiértase una traduc-
ción de parte del cantu IX, nel qu’Odiseo y los sous homes
chegan a la isla de los cíclopes.
Cantu IX
Entuences, cuando terminonen todas aqueillas cousas,
Polifemo collíu a dous compañeiros mieus y con eillos aviyóu-
se a cena. Despuéis d’esto, acerquéime y oufrecíle una copa
de ñegru vinu dicindo:
—Cíclope, toma y bebi esti vinu despuéis de comer a carne
humana pa que conozas el licor que trouximos na nuesa nave.
Trayíalu como una libación por si te compadecías de mi y me
deixabas marchar, pero cayes nuna terrible ira. ¡Cruel! ¿Cómo
creyes que van venir eiquí más homes si los tratas d’esti modu?
Asina faléi. Entuences collíu’l chanqueiru de vinu y bebíu-
lu. Gustóule muito y pidíume más:
—Dame más vinu y dime’l tou nome pa que te día un re-
galu d’hospitalidá que te guste. Porque nós, os cíclopes, tene-
mos vides y recimos que producen uvas cuando Zeus manda
a chuvia, pero esto que me disti ye ambrosía y néctar.
D’esta maneira falóu y llevéile más vinu: tres veces díselu
y tres veces bebíu. Y cuando os vafos del vinu le chubionen á
cabeza díxile:
—Cíclope, preguntesti cuál ye’l mieu nome y voi dicírtelu,
pero dame’l regalu que me prometisti. El mieu nome ye Naide,
y Naide ye como me conocen mia madre, mieu padre y todos
os mieus compañeiros.
Asina dixi y ensiguida espetóu de forma cruel:
—A Naide lu comeréi l’ultimu, xusto despuéis dos sous
compañeiros. Esi será’l regalu d’hospitalidá que te daréi.

El Llumbreiru. Antoloxía de Literatura Asturllionesa en Zamora 181
Pero nesi momentu cayíu boca arriba. Durmíuse cona ca-
beza pienza, salíndole da gorxa vinu y cachos de carne huma-
na y rutiando enchenu de vinu.
Desiguida metí el estaca nel borrallu p’arroxarla y afoutéi a
os mieus compañeiros pa que nengunu fuyera. Cuando el esta-
ca d’olivu rellumbraba roxa, on sendo verde, quitéila del llume
y vinionen os compañeiros, con un valor infundíu de lo alto.
Collonen el estaca y fincónenla nel güellu del Cíclope y mien-
tras you, erguíu, xirábala. Como cuando un home fura con un
trépanu’l palu d’un barcu y outros lu mueven por debaxo con
una correya dando vueltas, asina xirábamos a punta del estaca
nel güellu del cíclope, correndo por eilla el sangre. Cuando se
prendíu a pupila, el vafu del fuegu queimóule os párpalos y
as ceillas. Igual que cuando un ferreiru funde n’augua fría una
machada pa temprarla y produz una gran ruxideira, y esi ye’l
poder del fierru, asina lu fizo nel sou güellu. Esberriacando lle-
vantóuse y nosoutros escapemos chenos de miedu.
Entuences sacóu del güellu el estaca azafallada nel sangre
y, relloucando, comenzóu a chamar a grandes voces a os ou-
tros cíclopes que vivían naquel llugar. Cuando os monstruos
ouyonen aqueillos gritos fonen á cueva y preguntónenle:
—¿Por qué, oh Polifemo, gritas d’esa maneira na divina
noite, espertándonos a todos? ¿Dalgún home, quiciás, está rou-
bando as tuas ouveillas? ¿O te matan con engañu o fuerza?
Respondíu dende a cueva:
—¡Amigos, Naide me mata con engañu, non cona fuerza.
Y eillos contestonen:
—Entuences si naide t’ataca, al mellor ye que Zeus te
mandóu una enfermedá y nun podemos ayudarte. Pero pue-
des rogar al tou padre Poseidón.
Cuando terminonen de falar, marchonen d’aquel sitiu, y
you ría por lo bien que resultóu l’ardite. El cíclope chorminga-
ba por os dolores que sufría y apalpando chegóu al entrada y

182 El Llumbreiru. Antoloxía de Literatura Asturllionesa en Zamora
quitóu’l peñéu qu’atarabancaba a cueva. Sentóu conos brazos
espurríos esperando coller a dalgunu qu’escapara amoucháu
entre os carneiros. ¡Tan fatu creyía que yera you!
Y you meditaba a maneira de salir pa llibrarnos da muer-
te. Escalabeciéi muitas maturrangas hasta que cheguéi a des-
cubrir a que me parecíu mellor y qu’agora vos diréi. Había
na cueva unos formosos carneiros de tupida y escura llana,
atéilos de tres en tres enriscando neillos os brimes qu’usaba
pa durmir el cíclope. Nel vientre del carneiru del mediu diba
escondíu unu dos homes y os outros dous animales estaban
nos llaos. Despuéis vi un carneiru más grande con abundante
llana, chubí al sou llombu y baxéi al vientre como un caruezu.
D’esta maneira aguardamos a divina ourora y cuando
chegóu Eos, a filla da mañana conos sous sonrosaos deos,
os machos comenzonen a salir da cueva, mientras qu’as fre-
mas berriaban conos amoxos chenos de lleite esperando ser
ordeñadas. El monstruu apalpaba’l llombu de cada carneiru,
pero nun cayíu na cuenta qu’os mieus compañeiros estaban
amarraos al vientre dos animales. L’últimu que salíu foi’l mieu
y mientras el cíclope lu apalpaba díxole:
—¡Carneiru amigu! ¿Por qué sos l’últimu del rebañu que
sal da cueva? Siempre yeras el primeiru en dir a paciscar onde
están as dondias frores nas yerbas y en chegar a os frescos
regueiros y cuando baxaba a tarde yeras el primeiru en vol-
ver al corteillu. Pero agora sos l’últimu de todos. Seguramente
seya porque echas en falta’l güellu del tou amu, cegáu por un
home malditu, Naide, y os sous horribles compañeiros. Pero
tovía nun se llibróu d’una cruel muerte. ¡Ah, si pudieras falar y
dicirme onde s’escuende da mia ira! Si lu collera, estouparía os
sous sesos contra a parede y el mieu corazón recibiría aliviu
del afrenta que me fizo.
Falando d’esta forma deixóu marchar al carneiru y deque
estuvimos llonxe d’aqueilla cueva baxéi del animal y desatéi a
os compañeiros mieus.

2. Ensayu

El Llumbreiru. Antoloxía de Literatura Asturllionesa en Zamora 185
UN POEMA EN LLIONÉS DEL XVII77
J. J. Cano Echebe
Durante los siegros XVII y XVIII foi frecuente l’usu de
diferentes llinguas peninsulares en celebraciones y actos con-
memorativos de la Monarquía española (nacimientos, corona-
ciones, visitas reales, etc.), y n’outras ceremonias relacionadas
especialmente cona relixón o con acontecimientos políticos
y militares d’importancia (Busto Cortina & Villavede Amieva,
2004), (Mariño Paz: 255-256). Muitas veces este cultivu facíase
no contestu de certámenes o xustas poéticas nas que concu-
rrían y se premiaban las meyores composiciones en castellanu,
llatín, griegu y, como apuntamos, na llingua autóctona del llu-
gar del eventu lliterariu.
Precisamente no dominiu llingüísticu asturllionés está co-
múnmente aceptáu que la primer composición d’autor coñocíu
ye un poema dedicáu a Santa Olaya d’Antón de Marirreguera,
que ganóu en 1639 un certamen poéticu celebráu n’Uviéu (Ma-
rirreguera, 1997). Sicasí, nel antiguu Reinu de Llión hai cons-
tancia de la esistencia de composiciones poéticas na llingua
autóctona n’ocasiones como las mentadas, y hasta tenemos la
referencia d’una poesía d’autor coñocíu anterior a la famosa
composición regueriana, ye la obra titulada “Redondillas” de
Manuel de Herrera Gallinato, que tamién ganóu un premiu no
certamen lliterariu convocáu na ciudá de Salamanca a la meyor
poesía en “estilo sayagués”, celebráu con motivu del nacimien-
tu en 1629 del príncipe Baltasar Carlos, fiyu de Felipe IV. Esta
poesía en sayagués, de 96 versos y escasa calidá lliteraria, foi
publicada en 1630 no llibru “Fiestas de la Universidad de Sa-
77. Cano, J.J. (2006). Un poema en llionés del XVII. El llumbreiru, 4. Re-
cupéranse eiquí unas redondillas de Manuel Herrera de Gallinato compues-
tas alredor de 1629. Trátase d’unu de los primeiros textos poéticos n’as-
turllionés de la Edá Moderna y encuadraríase drento de lo que chamamos
literatura sayaguesa.

186 El Llumbreiru. Antoloxía de Literatura Asturllionesa en Zamora
lamanca al nacimiento del príncipe don Baltasar Carlos García
Domingo...”. José de Lamano y Beneite recuperóu este testu
na antoloxía qu’axunta en “El dialecto vulgar salmantino”, an-
que tacha de pura invención la llingua na qu’está redactada la
poesía, al contrariu que Ramón Menéndez Pidal (1990: 21-22)
qu’empondera precisamente la obra diciendo: “Una especial fi-
delidad [a la fala popular] procura Don Manuel de Herrera Ga-
llinato en la poesía compuesta para el certamen que se celebró
en la Universidad de Salamanca en 1630, con motivo del naci-
miento del Príncipe Baltasar Carlos”; Pidal precisamente opón
esta poesía a las milenta composiciones “sayaguesas” que nada
tienen que ver cona fala llionesa. Gallinato tamién ufiertanos la
primer referencia descriptiva del idioma llionés nun cometariu
que reproduz José Lamano y Beneite (1989: 26):
“¿Qué lengua es la que llamamos sayaguesa?
La lengua naturalmente llamada sayaguesa, consta de cua-
tro lenguas: latina, antigua de las Partidas del Rey Don Alonso,
portuguesa y castellana. Verifícase en algunos vocablos, como
en este nombre hijo, que ni dice filius, como el latino, ni fijo,
como el antiguo, ni fillo, como el portugués, ni hijo como el
castellano; sino tomando de todas y huyendo de ellas, dice
fiyo, usa de ípsilon en vez de ijota, y esto en casi todas las
ocasiones; tiene nombre particulares, en cuya derivación se
gastará mucho tiempo, como emportar, escaminar, huron, fue-
ron, esguetar, es huyr; socato es imaginación; oreta es pensa-
miento y otros algunos a este modo; es muy copiosa y antes
difícil es su composición de versos: el que con más afecto de
rusticidad la leyere, le daría la gracia de que ella consta. Esta,
y no otra, es la natural lengua: porque la demás, es labradora
y no sayaguesa (...)”
Hai que decatase de que’l testu denota una cierta concien-
cia de diferencialidá entre la fala popular qu’él describe y los
romances vecinos como’l portugués y el castellanu. L’análisis
comparativu que realiza Gallinato tomando como referencia la
palabra llionesa “fiyo” nun tien desperdiciu: asina, estamos ante

El Llumbreiru. Antoloxía de Literatura Asturllionesa en Zamora 187
una “lengua” que nun ye llatín, l’idioma matriz de todos los
romances, nin portugués, pero tampouco ye castellanu, nin mo-
dernu nin antiguu. Outra miente, la denominación de sayagués
remítenos al llinguaxe artificiosu utilizáu na lliteratura castella-
na del XVI y XVII, pero esa denominación tamién escuende,
n’escritores como Lucas Fernández, Juan del Encina y el propiu
Gallinato, una realidá llingüística popular y real, la llionesa de
Salamanca y Zamora, como ya confirmara María Josefa Canella-
da (Fernández, 1976:27) cuando señala que: “Lucas Fernández
transplanta aquella indecisa habla rústica a un clima dialectal
vivo, el leonés. Es el momento de pleno vigor y logro del tantas
veces llamado lenguaje y estilo sayagués”. En muitos aspectos
la composición de Gallinato arímase más al llionés faláu que las
composiciones de Lucas Fernández o Juan del Encina, anque
ensin renunciar a un cierta reellaboración escrita d’esa llingua.
Las “Redondillas” de Gallinato son la prueba d’un cultivu
de la nuesa llingua, anque marxinal y minoritariu, asemeyáu
al constatáu en Galicia o n’Asturias, al menos na ciudá de Sa-
lamanca y venceyáu a la sua Universidá, y evidencia la propia
pervivencia del idioma nesa ciudá y na sua contorna no XVII.
Lamano indica que yera habitual que nos certámenes lliterarios
salmantinos concursaran obras en sayagués; la localización y
estudiu d’estas, pol momentu inéditas, composiciones saya-
guesas ye unu de los llabores necesarios pa coñocer meyor
la historia lliteraria y social del romance asturllionés nuna de
las suas páxinas más escuras que tien amás l’interés d’enllazar
conos nicios de la lliteratura asturiana: “(...) l’asturiano-lleonés,
relegáu sociolóxicamente dende dos sieglos atrás va topar una
de los poques canales d’espresión lliteraria naquellos años:
una llinia un tanto aborronada, poco estudiada y quiciabes
abondo incomprendida, que xuntaría les citaes composiciones
sayagueses, entá bien estimaes nel redol universitariu de la
Salamanca del XVII (onde se localizaben per aquellos años
ciertos manuscritos reguerianos) cola bayurosa tradición de
villancicos d’asturianos (...)” (Viejo, 2000:17).

188 El Llumbreiru. Antoloxía de Literatura Asturllionesa en Zamora
REDONDILLAS (Manuel Herrera de Gallinato)
Señor Ry Dios vos mantienga
Y a ñuesa Ryna a demas
Pues que tal fiyo ños das
Que sigros de vida tienga.
Verés ya como ño escapa
Nin Turco, nin lluteriano,
Porque empues que’está cretiano
Muy huerte boraco tapa.
Ño habrá Moro que ño estripe,
Hey quí que esguetando van
Que todos tembrando están
Del cachorro de Helipe.
Gran Regociyo fará
en la Corte vuesa yente,
mas buen rey paraime miente
ñel regociyo dacá.
Ño ha quedado, ño pardius,
En Sayago, Sayagués
Que ño vos faga entremés
Porque vus llu guarde Dius.
La ñobre ñiversidad
Della vuesa Sallamanca
Ño vos anda endebre y manca
Que, Pardius, ballente está.
Es el vivo Barrabás
La ñiversidad vos fabro,
Fecho ha, fechos del diablo
On más que Sayago, más.
Ño vos duela, si ño acierta
A decirvos llu, buen Ri,
Un sayagués, que yu vi
Al mundo, lla boca abierta.

El Llumbreiru. Antoloxía de Literatura Asturllionesa en Zamora 189
Ñel ñombre del buen Iejus,
Que ñombre de ñombres es,
Un villano sayagués
Empieza, ayúdeme Dius.
Regedor de escolares
Tan alliegre se vos pon,
Que lle di sin dar perdón
Llas bendiciones a pares.
Otro que tal, el Mayeso,
Con tamaño regociyo
Como si hura su fiyo
Baltasar, el fiyo vueso.
Mucho folgara que vieses
Llus cregos, que ño son cregos,
Llus Dotores lletrariegos
Comunos Partiñopreses.
Llas paredes del corral
Eran dóro collorado,
Que aúta llu empramentado,
Una groria terrenal.
De llumbres que milles montan
Un prantasma en meido está,
Llus tiros que dellas dá
Fata llas nubes empontan.
El que saca una fegura
On que hura un ganapán,
Tanto de lloro lle dan
Como si ñada ño hura.
De llas copras, ¿qué os diré?
Tantas huron que ño sabo
Como vos lle darán cabo,
Muchas huron a la fe.

190 El Llumbreiru. Antoloxía de Literatura Asturllionesa en Zamora
Quál, diz que será el rapaz
Robre y Olibo en lla tierra
Baltasar, Carlos en guerra,
Carlos, Baltasar en paz.
Que Dius llu llibre de daño
Otros, y al Ri y ala Ryna
Y an vuo quien endevina,
Que vos parirá cadaño.
Quien pergeña ñel socato
Unas copras de Sayago,
Miyores que yu lls fago,
Lle pagan llugo sofato.
Mi veluntá, que allá va,
También lla paga se sopra,
Ño sola pagan lla copra,
Que pagan lla veluntá.
Pardius, mucho lle devés,
Farto abrigado lle estás,
Y si vos se llu pagás,
Farés bien si llu facés.
Facés en vuesa facienda,
Que para el vueso consejo,
Ansí el mozo como el viejo,
Ño ay yente que más entienda.
Tanto vos adora y ama,
Que a mercedes vos obriga,
Un sayagués ño llu diga,
Lla vos llu dirá la fama.
Fagate Dius mucho bien,
verdidad florecida,
Y tenga tu fama vida
En secolurom. Amen.

El Llumbreiru. Antoloxía de Literatura Asturllionesa en Zamora 191
[Adviértase que la “hache aspirada” reproduzse como “h”
en “huerte” y “Helipe”, y que la “x” ye “y” en “yente”]
BIBLIOGRAFÍA:
Bobes, C. (1968): “El sayagués”, Archivos Leoneses 44, León.
Busto Cortina X.C. & Villaverde Amieva, J.C. (2004): “Lengua
asturiana y conme- moraciones reales”, La Nueva España
(2-VI-2004), pp. 48-49.
Fernández, Lucas (1976): Farsas y Églogas. [Edición, introduc-
ción y notas de Ma Josefa Canellada]. Madrid, Castalia.
Lamano y Beneite, J. (1989): El dialecto vulgar salmantino. Sa-
lamanca, Diputación Provincial [1915].
Mariño Paz, R. (1999): Historia da lingua galega. Santiago de
Compostela, Sotelo Blanco.
Marirreguera, A. (1997): Fábules, teatru y romances. [Edición
de Xulio Viejo], Uviéu, Alvízoras Llibros.
Menéndez Pidal, R (1990): El dialecto leonés. León, Diputación
Provincial [1906].
Viejo Fernández, X. (2000): “Antón de Marirreguera nel contes-
tu lliterariu del sieglu XVII”, Antón de Marirreguera y el
Barrocu Asturianu, Uviéu, Principáu d’Asturies, pp. 11-23.

192 El Llumbreiru. Antoloxía de Literatura Asturllionesa en Zamora
L’ASTURLLIONÉS AMENTÁU NA EDÁ MODERNA78
José Alfredo Hernández
Muitos, cuando sienten falar de llengua asturllionesa, llio-
nesa ou asturiana, cuentan que se trata d’un inventu miméticu
pa con outros territorios con llenguas diferientes al castellanu,
fabricáu por nacionalistas a la busca d’elementos diferenciales.
Nada más llonxe de la realidá, cuando que mos atopamos
delantre d’un feitu oxetivu que yá ilustran, sin nengún incrín
identitariu, eruditos de toda crase y formación. Y non solo na
Edá Contemporania —nos sieglos XIX y XX— cumo yía’l casu
de Menéndez Pidal y tantos outros enantes y despuéis dél:
porque las más antiguas referencias a la llengua asturllionesa
aprecen yá na Edá Moderna, nos sieglos XVI, XVII y XVIII, y
conos glotónimos “asturiano” y “leonés”.
Quiciás el más vieyu de todos estos amientes sía’l qu’ato-
pamos na obra del comendador Hernán Nuñez “Refranes o
proverbios en romance”, publicada l’añu 1555 y redactada
enantes del 1553, añu de la súa muerte. Nesti llibru, Hernán
Nuñez arrecada refranes en diferientes llenguas, la mayoría en
castellanu. Cuando tán escritos n’outras llenguas acompáñanse
d’indicaciones cumo “«El Italiano», «El Francés», «El Portugués»,
«El Gallego», «El ASTURIANO», «El Catalán», «El Valenciano», etc,
y traducíos, todo ou en parte, al castellanu.
Mediu sieglu despuéis atopamos la primer referencia co-
nocida pal glotónimu “leonés”, nesti casu na obra del dou-
tor Bernardo de Aldrete “Del origen y principio de la lengua
castellana o romance que hoy se usa en España”, publicada
en 1606. Eiquí, al respetive de la fala berciana, diz: “Los mas
políticos hablan bien el castellano pero los no tanto i mugeres
78. Hernández, J.A. (2007). L’asturllionés amentáu na Edá Moderna. El
llumbreiru, 9. Breve artículu escritu en llionés occidental qu’apurre dalgunos
datos significativos al respective del usu de los glotónimos llionés, asturl-
lionés y asturianu durante la Edá Moderna.

El Llumbreiru. Antoloxía de Literatura Asturllionesa en Zamora 193
el LEONÉS que tira al gallego; verdad es que la vecindad i los
muchos que passan de Galicia son causa desto”.
Nun paran eiquí los amientes conocíos d’esi tiempu. En
1627, el maestru Gonzalo de Correas fala esplícitamente de
“asturiano” cumo entidá llingüística nel sou “Vocabulario de
refranes y frases proverbiales”. Por outru lláu, el padre Luis
Alfonso de Carvallo, nas súas “Antigüedades y cosas memo-
rables del Principado de Asturias”, usa la espresión “lengua
ASTURIANA” en dúas oucasiones. Esta obra foi publicada en
1695 pero corría manuscrita de muitu antes y calcúlase que yá
taba escrita pal 1613.
Finalmente, nel sieglu XVIII abondan las referencias a la
llengua asturiana, pero amás alcontramos outra vez amentada
esta llengua baxu’l nome de “leonés”. Foi Frai Martín Sarmien-
to quien, sobre la primer versión romance del Fueru Xulgu,
dixera: “Tradújose en 1235, por orden de San Fernando, en
idioma LEONÉS”.

194 El Llumbreiru. Antoloxía de Literatura Asturllionesa en Zamora
QUÉ FACEMOS COLA TOPONIMIA DE ZAMORA79
Fernando Álvarez-Balbuena
Unu de los trazos específicos del ser humanu, deriváu
directamente de la facultá del llenguaxe, ye la súa “pulsión
denominadora”. Las comunidades humanas ponen ñombre a
tódalas cousas que constitúin la súa contorna, seyan elementos
de la naturaleza o de la sociedá, de las acciones, de las cuali-
dades de las cousas o de la psicoloxía del individuu: todo ye
“materia denominable”, y mueita parte del dominiu que’l ser
humanu tien sobre’l mediu deriva de la súa capacidá simboli-
zadora y nominadora.
Una parte importante d’esi procesu denominador ye la
que s’aplica a la contorna xeográfica inmediata: los sitios onde
vive la comunidá, los sitios onde trabaya, los sitios que vei
y que la arrodean son boutizaos con un ñombre propiu, tan
identificador cumo los que se dan a las personas o a los ani-
males. Esos ñombres colos que conocemos y denomina-mos
los sitios son los topónimos.
Outramiente, la toponimia (el conxuntu de los topónimos
d’una zona determinada) ye’l resultáu históricu, en forma de
palabras, de la organización humana d’un territoriu, y tamién
—en parte— l’axente d’esi procesu: un “sitiu” nun existe cumo
tal si nun tien asociáu un topónimu. D’ende se deduz la gran-
dísima importancia cultural, histórica y simbólica de la topo-
nimia: esas palabras con proxección xeográfica, con rayices
bien fincadas na tierra, que son los topónimos constitúin unu
de los elementos que más intensamente vinculan la historia y
la cultura d’un puebru al sou territoriu.
79. Álvarez-Balbuena, F. (2010). Qué facemos cola toponimia de Zamora.
Contrabando, 4. Artículu escritu n’asturllionés de Zamora na sección L’as-
turllionés, la outra llengua de la raya.

El Llumbreiru. Antoloxía de Literatura Asturllionesa en Zamora 195
Las motivaciones que llevonen a dar a un sitiu un ñombre
o outru son mui variadas. A veces los topónimos describen la
flora (Carbayales, Chaguaceda, Espadañeiru, El Folgosu, Ga-
mones, Robreda, Salce, A Teixeira, Valdespinu, Vime); outras,
la fauna (Cuelgamures, Llobécianos, Valdeperdices), el mediu
xeolóxicu (Pedrazales, El Pedrosu, Seijas), el relieve y la con-
figuración del terrenu (Chaos, Outeiru; Frechas, Valcavao), el
tamañu o la forma (Campurande, Valluluengu; Mámoles), el
color (Pedralba, Monterrubiu, Riunegru, Ruales), la situación
(Entrepeñas, Requeixu, Riballagu), las actividades humanas y
l’aprovecha-mientu del terrenu (Escoréu, Llatéu, Porto, Prao,
Rozas, Viñas), el poblamientu (Castru, Pobradura, Puebri-
ca, La Viella, Vigu, Villanueva, Villarinu) o las edificaciones
(Cabañas, Cubeillu, Grisuela, Palacios, Parazuelu, La Torre);
outras veces deixan tresllucir el ñombre d’un vieyu pose-
sor (Brandilanes, Camarzana, Fermoselle, Galende, Sendín,
Unxilde, Valere, Villafáfila), atestiguan la procedencia de los
pobradores (Bercianos, Castellanos, Coreses, Esturianos, Ga-
llegos, Llimianos), refiérense a l’advocación relixosa del llu-
gar (Samartín, San Bras, San Ciprián, San Viteiro, Sanamede,
Santa Colomba, Santa Croya) o obedecen a outras causas que
sería mui llargo precisare.
Los topónimos, portanto, describen. O polo menos des-
cribionen en dalgún momentu de la historia. Los topónimos
tienen un significáu orixinal qu’en dalgunos casos yá ye opacu
pa los non iniciaos na etimoloxía lingüística, pero que n’outros
ye perfectamente comprensible y tresparente dende la llengua
na que frauguonen.
Porque los topónimos de Zamora acuñónense —según la
zona de la provincia— en cadaguna de las trés llenguas que
s’estienden pol territoriu zamoranu: el gallegoportugués nel
rincón noroccidental; el castellanu na parte oriental; y l’astur-
llionés na zona centro-occidental de la provincia. D’estas trés
llenguas, l’asturllionés ye la que sufriéu una reducción territo-
rial más acusada a lo llargo de la historia, por una serie de ra-

196 El Llumbreiru. Antoloxía de Literatura Asturllionesa en Zamora
zones que nun puedo exponer agora con detalle. Pero onque
l’área falante d’asturllionés na provincia de Zamora está limita-
da na actualidá a Senabria, parte de La Carbayeda y l’occidente
d’Aliste, mueitos topónimos de la zona central y oriental de la
provincia, güei castellanofalantes, solo se pueden interpretar
dende la vieya llengua común qu’on s’estiende d’Esturias a
Miranda.
Quiero centrame agora nel casu de las comarcas zamora-
nas falantes de llionés o asturllionés. La mayoría de los topó-
nimos que citéi más arriba son de llugares d’esas comarcas, y
a quien llea esto nun le costará apreciar las diferencias qu’hai
entre mueitos d’esos ñombres y las súas formas oficiales: Car-
bayales / Carbajales de la Encomienda, Escoréu / Escuredo,
Llatéu / Latedo, Llobécianos / Lobeznos, Outeiru / Otero de
Sanabria, Requeixu / Requejo, Riballagu / Ribadelago, Sana-
mede / San Mamed, Unxilde / Ungilde... Los ñombres popu-
lares siguen n’usu entre la xente d’estos llugares, pero pa la
xente de fuera están ocultos tres de las formas oficiales, que
nun respuenden a los usos populares y autóctonos de los ha-
bitantes, pero que son las que tienen presencia escrita, oficial
y administrativa. Esas formas oficiales son el resultáu de de-
turpaciones castellanizadoras, de la perpetuación de formas
arcaicas, d’eufemismos, d’errores d’escritura y de deformacio-
nes diversas, pero tienen en común el nun s’axustar a la llen-
gua materna de la xente de los llugares que denominan. Y al
mesmu tiempu, estas formas oficiales, al venir respaldadas por
todu’l poder de las administraciones, la escuela y los medios
de comunicación, están substituyendo los topónimos popu-
lares, que mesmamente na conciencia de los sous usuarios
acaban percibiéndose cumo formas erronias, deformadas o
mal dichas. Nun fa falta dicir qu’esa ideya nun tien base cierta
nenguna. Los topónimos que se conocen por tresmisión oral
autóctona, que s’aprendionen de la fala familiare, obedecen a
una tradición de rayiz mui fonda y antigua, tan nobre y digna
de respectu cumo la que más. Pero ye que, amás, tienen la pri-

El Llumbreiru. Antoloxía de Literatura Asturllionesa en Zamora 197
macía que le da’l ser las formas propias y autóctonas, fraugua-
das por xeneraciones y xeneraciones de vecinos del llugare.
Los tiempos van cambiando amodico: la diversidá lingüís-
tica vai deixando de considerarse un defectu o una maldición
que la “Civilización” s’encargaría de varrere, y la ideya de que
las nuesas falas son un padremuñu merecedor de salvaguarda
y dignificación, amás de fuente de dereitos de los sous falantes,
vaise imponiendo pouco a pouco, hasta nas mesmas lleis po-
las que nos reximos. Nesti sentiéu, la dignificación y la recupe-
ración de los topónimos autóctonos podía ser un bun caminu
pa escomenzar a desenvolver el ñuevu Estatutu d’Autonomía
de Castiella y Llión, que nel sou artículu 5.2 di: «El leonés será
objeto de protección específica por parte de las instituciones
por su particular valor dentro del patrimonio lingüístico de la
Comunidad. Su protección, uso y promoción serán objeto de
regulación». Asina, a lo menos, s’está faciendo n’Esturias y en
Miranda del Douru. En Miranda los ñombres de los llugares
—y tamién outros de menos entidá, cumo los de las calles—
veinse yá retulaos (de manera bilingüe o monolingüe, según
los casos) nas vías públicas. N’Esturias vienen oficializándose
a tódolos efectos los ñombres autóctonos de los puebros del
añu 2005 acá, y la súa visuali-zación yá emprincipia a ser im-
portante na señalización viaria y na cartografía.
Zamora y Llión podrían siguir l’exemplu d’Esturias y Mi-
randa, y completar asina’l mapa de la recuperación toponí-
mica de la llengua asturllionesa. Base legal, haila yá. Faltaría
la voluntá política de llevala alantre y tener el cone- cimientu
necesariu de las formas populares de los nuesos topónimos.
El problema ye qu’esi conecimientu —cumo se deduz de lo
dicho más arriba— nun está nos llibros nin se puede consul-
tar en nengún arquivu. Pa conecer las formas populares de
los topónimos asturllioneses de Zamora nun hai outra manera
que dir a los puebros, falar cola xente y per- guntar por eillos.
Perguntare, amás, cola técnica necesaria pa salvar los proble-
mas que l’autodespreciu pola nuesa cultura popular (induciéu

198 El Llumbreiru. Antoloxía de Literatura Asturllionesa en Zamora
dende arriba a lo llargo de tantu tiempu) puede suponer a la
hora de rexistrar los topónimos autóctonos.
Dende vai unos años, dalgunas asociaciones culturales
cumo Furmientu y El Teixu vienen ocupándose d’arrecadar esti
padremuñu que forman los topónimos populares de la provin-
cia de Zamora, en cualquiera de las trés llenguas que se falan
nel sou territoriu. Furmientu publicóu artículos relativos a la
toponimia zamorana na súa revista El Llumbreiru y convocóu
concursos de recoyida de topónimos populares. El Teixu orga-
nizóu l’añu 2009 un primer cursu d’introducción al trabayu lin-
güísticu de campu y centróu las súas campañas d’investigación
nel llevantamientu de la toponimia de Zamora, concretamente
de la chamada “toponimia mayor” —los ñombres de comarcas,
puebros, rieos principales y outros elementos xeográficos re-
levantes—. Ye posible qu’a lo llargo del añu 2010 termine esta
primera fase de recoyida de topónimos mayores.
Y asina están güei las cousas. En teniendo cubierta la fase
del trabayu de campu, Zamora vai a disponer d’una nómina
de topónimos populares que —al mieu entender— está cha-
mada a tener una proxección social inmediata. Nas manos de
las autoridades queda’l facer una política de protección, usu y
promoción social d’esos topónimos, d’alcuerdu cola lletra del
Estatutu d’Autonomía. La llei fala craro y el nuesu padremuñu
toponímicu —en grave procesu de perda— nun puede esperar
más tiempu. La señalización viaria, la cartografía y l’usu admi-
nistrativu (monolingüe o bilingüe) d’estos topónimos pueden
ser dalgunas de las mididas políticas que, en primera instan-
cia, ayuden a dignificar esta parte del padremuñu lingüísticu
zamoranu. Yá ye tiempu de que los nuesos conciudadanos
senabreses, carbayeses y alistanos puedan ver nel puestu que
le correspuende la súa fala y los ñombres colos que siempre
chamonen a la súa tierra. Ye’l sou dereitu. Y garantilu será un
actu de xusticia qu’honrará a quien lu promueva.

El Llumbreiru. Antoloxía de Literatura Asturllionesa en Zamora 199
LA DIETA DE LA CURUXA NA CIUDÁ DE ZAMORA80
José Alfredo Hernández
L’alimentación de las estrixiformes (rapaces nocturnas) foi
un campu d’estudiu ampliamente tratáu n’España nas décadas
de 1970 y 1980 pero posteriormente cayóu interés por esta
crase de trabayos. Si qu’así, cuidamos que los cambios produ-
cíos dende entonces nas comunidades de micromamíferos de
la Cunca del Dueru —mayormente por mor de la espansión
de la rata covera camposina (Microtus arvalis)— y con ello
na dieta destas aves conceden un renováu interés al estudiu
desta parte de la súa bioloxía. Ello alviérttese pal casu de la
curuxa (Tyto alba) na mitá oriental de la provincia de Zamora,
faendo la comparanza entre los trabayos previos de Campos
(1976) y González (1990) y el más reciente de Salvador (2006).
L’estudiu presente quier apurrir información sobre la dieta de
la curuxa y, basándose nella, sobre la composición de las co-
munidades de micromamíferos nuna localidá de la parte occi-
dental del Valle del Dueru.
Área d’estudiu
L’estudiu llevóuse a cabu na punta más occidental de la
ciudá de Zamora asitiada nas riberas del ríu Dueru, nel cua-
drante noroccidental de la Península Ibérica y na comunidá
autónoma de Castilla y Llión
Coordenadas xeográficas
U.T.M. Llatitú Norte: 41% 30
Llonxitú Oeste: 5% 45
80. Hernández, José Alfredo. (2011). La dieta de la curuxa na ciudá de
Zamora. Faceira, 2. Tamién l’ensayu científicu touvo espaciu na revista Fa-
ceira, siendo esti unu de los poucos trabayos d’esta clas feitos n’asturllionés
de Zamora.

200 El Llumbreiru. Antoloxía de Literatura Asturllionesa en Zamora
Coordenadas 10x10 TL6090
Altitú: 625 m
Xeolóxicamente, l’área alcuéntrase nel estremu occidental
de la Cunca Terciaria del Dueru y comprende una pequeña cha-
na aluvial con sedimentos holocenos arrodiada por lladeras de re-
lieve suave con pequeños piñeos compuestos de conglomeraos y
areniscas silíceas y coronadas por terrazas fluviales pleistocénicas.
El clima ye de tipu Semiáridu Continental caracterizáu po-
los iviernos fríos y lluviosos y los branos calientes y secos.
Datos climatolóxicos procedentes de la estación meteoro-
lóxica de Zamora calculaos con una media de 8 años:
Temperatura media añal: 13,7*
Precipitación media: 301,6 mm
Temp. media mes más fríu: 4,3*
Temp. media mes más caliente: 23,8?
Dende’l puntu de vista fitosociolóxicu alcontrámonos na
transición entre los pisos mesomediterraneu y supramediterra-
neu. La vexetación potencial son los montes d’ancina (Quer-
cus ilex) mezclada con carbayu piamarru (Quercus faginea) y
carbayu marfueyu (Quercus pyrenaica) anque anguaño estas
especies sobreviven malapenas dun xeitu marxinal por mor de
la intensa antropización del mediu.
Nas riberas del Dueru, si qu’así, la vexetación potencial
de soutos fluviales mantién una buena representación, predo-
minantemente en forma dalamedas de Populus alba. La mayor
parte del territoriu del valle está urbanizáu ou bien ocupáu
por terrenos dedicaos al cultivu de regadíu (millu Zea mays y
hortaliza) ou nadil. Nas lladeras atópanse los restos d’antiguos
cultivos de lleñosas (viñalgu y josas) na actualidá colonizaos
en gran parte por almendrales (Prunus dulcis) y dalgunos pe-
queños pinales de Pinus pinea y Pinus pinaster. Finalmente
las terrazas fluviales son, en xeneral facera dedicada al cultivu
de trigu (Triticum spp) y cebada (Hordeum vulgare).

El Llumbreiru. Antoloxía de Literatura Asturllionesa en Zamora 201
Material y métodos
L’análisis de las súas egagrópilas cuídase una ferramienta
xeitosa pa conecer la dieta de las estrixiformes, por esta razón
nun hai necesidá d’eichar manu d’outros métodos adicionales.
El material utilizáu foron 2327 egagrópilas recoídas en ñales y
pousadoiros de cinco territories diferentes de curuxas a lo llar-
go de las cuatro estaciones de los años 1998 a 2004, entrambos
incluyíos.
Las egagrópilas analizórense utilizando’l métodu de disec-
ción en seco con ayuda de diversu material mecánicu y ópticu
y empregando pa la identificación de las presas claves d’in-
dentificación xunto con colecciones personales. Tomórense en
cuenta los cranios y queixadas pa los mamíferos, los cranios
pa las aves, reptiles y anfibios y los élitros, estremidades, cabe-
zas y ovopositores pa los insectos.
Pal cálculu de la biomasa consumida garrórense los valo-
res de referencia de diversas publicaciones.
Resultaos y discutiniu
Na Tabra 181 recuéyesense tódolos resultaos obteníos. El
númeru de presas alcontradas foi de 5352. La biomasa total
estimada sumóu 117.789 gramos. El númeru despecies presa
ye en total 49, de las que 15 son mamíferos, 26 aves, 1 reptil,
2 anfibios y un mínimu de 8 insectos.
Según a Ruprecht (1979), considéranse presas básicas las
qu’aportan más del 20 % de las capturas; presas constantes,
del 5 al 20 %; presas suplementarias, del 1 al 5 % y presas
ocasionales las que suponen menos del 1 %. Siguiendo es-
tos parámetros nel nueso estudiu, aparez como presa básica
81. Nun s’adxunta la tabla de datos correspondiente por problemas d’es-
paciu. Los llectores interesaos pueden consultala na publicación orixinal de
la revista Faceira.

202 El Llumbreiru. Antoloxía de Literatura Asturllionesa en Zamora
la rata covera camposina Microtus arvalis (38 %); son presas
constantes el ratu de campu Mus spretus (16,4 %), el murgañu
común Crocidura russula (11,67 %), el ratu montiscu Avode-
mus sylvaticus (9.13 %), y el ratu caseiru Mus domesticus (5,52
%); y como presa suplementaria tendríamos a la rata covera
lusitana Microtus lusitanicus (2.41). Tódalas outras serían pre-
sas ocasionales, anque hai que señalar que pal casu del pardal
grande Passer domesticus, al 0,99% d’exemplares identificaos
habría que sumar una parte —probablemente la mayor par-
te— de los Passer sin identificar (0,13%) cono que superaría’l
1% y habría qu’incruílo entre las presas suplementarias.
El 37,55% de las presas son mamíferos, fundamentalmen-
te de los xéneros Microtus (ratas coveras) y Mus (ratos). Las
aves. por la súa parte suponen el 6,05 % de las capturas, des-
tacando’l xéneru Passer (pardales) y el 5,84 % los insectos, or-
tópteros y coleópteros fundamentalmente. La presencia d’anfi-
bios ye baxa. con un 0,5% y anecdótica la de reptiles: un 0,03%
La variedá de taxones representaos na dieta de Tyto alba
nesta localidá ye mui alta anque esto está en buena midida
determináu pol eleváu tamañu de la muestra estudiada.
Entre los mamíferos hai que destacar el predominiu de la
rata covera camposina, que constituye algo más de la metá de
la biomasa consumida, lo que muestra craramente la impor-
tancia fundamental desti microtinu pa la población local de cu-
ruxas. En menor midida tienen importancia el ratu de campu
y el ratu montiscu qu’aportan cada unu algo más de la décima
parte de la biomasa. El murgañu común tamién ye una presa
importe anque con un aporte menos significativu (5.3% de la
biomasa). Pol contrariu, el ratu caseiru y las ratas coveras del
subxéneru Pitymys (rata covera lusitana y rata covera medite-
rránea Microtus duodecimcostatus) son mui pouco importan-
tes, con proporciones del 3,97% y el 2.47% respectivamente.
Outros mamíferos como ratas (Rattus norvegicus y Rattus
rattus), murciéganos (Chiroptera), toupas (Talpa occidentalis),

El Llumbreiru. Antoloxía de Literatura Asturllionesa en Zamora 203
llirones (Eliomys quercinus) y llourigones (Arvicola sapidus),
están representaos en proporción mui pequeña, sumando en-
tre todos pouco más del 4% de la biomasa consumida.
Estos parámetros entran dientro de los habituales na
rexón Mediterránea de la Península Ibérica pero hai un ele-
mentu d’importancia fundamental que distingue la dieta actual
de la curuxa na Meseta Norte de la que presenta n’outras áreas
de la Iberia Mediterránea y de la que tenía hasta la década de
1980. Esti elementu que la aproxima más a la observada na
rexón Eurosiberiana y las zonas serranas de la metá septentrio-
nal de la Península, ye la presencia como presa predominante
dun microtinu: la rata covera camposina. Esta especie, qu’antes
de la década amentada estaba limitada al reborde serranu de
la rexón, experimentóu dende entonces una llamativa expan-
sion areal y demográfica polas tierras baxas de Castilla y Llión.
Como resultáu d’esta expansión, la dieta de la curuxa nestas
zonas pasóu de mostrar los patrones típicos de las áreas me-
diterráneas ibéricas, ye dicer predominiu de los murinos (par-
ticularmente ratu de campu) y proporciones destacadas de los
microtinos autóctonos (ratas coveras lusitana y mediterránea)
a una dieta basada na rata covera camposina cona consiguien-
te y drástica disminución de los porcentaxes de las especies
amentadas. Esti aspectu foi yá constatáu n’outros trabayos so-
bre l’alimentación de la curuxa (Salvador) nel sector nororien-
tal de la provincia (Tierra de Campos) y d’outra estrixiforme,
el bufu pequeñu Asio otus (Hernández) na mesma localidá del
presente trabayu.
Dientro de la especialización que muestra na captura de
micromamíferos (morgaños, ratas coveras y ratos) la curuxa
considéradase un depredador oportunista, puéis preda sobre
las distintas especies d’estos micromamíferos al respective de
l’abundancia relativa de cada unu d’ellos nel mediu onde caza.
Por esta razón suel aceptase que l’análisis de la súa dieta reve-
la en gran midida la abundancia real de las diversas especies
presentes. Pa calibrar los cambios producíos nas poblaciones

204 El Llumbreiru. Antoloxía de Literatura Asturllionesa en Zamora
locales de micromamíferos por mor de la expansión de la rata
covera camposina nesta área xeográfica exponemos na Tabra
282 una comparanza entre los porcentaxes d’aparición de los
diferentes taxones de micromamíferos nel nueso trabayu y los
procedentes de los realizaos por F. Campos y González Ore-
ja en 1980 y 1986 en localidades mui prósimas del Valle del
Dueru.
Como se puede observar, los cambios más importantes
dióronse na comunidá de Microtus, na que la rata covera cam-
posina pasóu destar ausente dafechu nos trabayos anteriores
a ser el micromamíferu más abundante nel presente, mientres
que las ratas coveras mediterránea y lusitana pasoron de por-
centaxes conxuntos del 11,97 en 1980 y el 13,92 en 1986 atan
solo un 3,79 nel períodu 1998-2004. Tamién s’aprecia un cam-
biu mui significativu na proporción entre ratos y ratas coveras,
que pasa de valores superiores a los 5 ratos por cada rata
covera na década de 1980 a namás 0,8 nel períodu 1998-2004.
Como yá señalara Salvador todo parez indicar que la
rata covera camposina desplazóu por competencia espacial y
trófica a las poblaciones de los sous conxéneres previamen-
te presentes na área destudiu —y que se pueden considerar
prácticamente endemismos ibéricos— reduciéndolas a niveles
mínimos. Esta circunstancia mui probablemente pueda facese
extensible al restu de las comarcas de la comunidá autónoma
invadidas por Microtus arvalis incruyendo territorios habitaos
pola rata covera de Cabrera (Microtus cabrerae), endemismu
ibéricu de distribución local y poblaciones reducidas qu’está
catalogáu como especie vulnerable. Estas dúes especies, Mi-
crotus arvalis y Microtus cabrerae —que tenían distribucio-
nes alopátricas—, muestran importantes coincidencias na súa
bioloxía destacando’l feichu de que l’habitat del que mayor
depedencia muestra Microtus cabrerae —los xuncales Juncus
82. Nuevamente empuntiamos a los llectores a la consulta de la publi-
cación orixinal.

El Llumbreiru. Antoloxía de Literatura Asturllionesa en Zamora 205
spp— ye unu de los preferíos polas poblaciones locales de
Microtus arvalis como refuxu durgante los períodos de retrac-
ción demográfica. Si tomamos en cuenta l’incrín desta última
especie a protagonizar periódicamente importantes explosions
demográficas, aspectu que nun se da na rata covera de Cabre-
ra, podríamos alcontranos delantre d’un nuevu problema pa la
conservación d’esta especie amenazada.
Outramiente, l’ausencia total de la rata covera camposina
nas muestras estudiadas por Campos y González Oreja parez
indicar que la presencia de dichu microtinu nesti sector del
Valle del Duero foi un sucesu relativamente seruendu. Pode-
mos datalu p’hacia finales de la década de 1980 si tenemos en
cuenta que se detecta por primer vez en 1988 enegagrópilas
de curuxa recoídas nel llugar de Carrascal, a unos 6 km de la
localidá d’estudiu del nueso trabayu (datos propios).
La proporción de murgaños atopada cai dientro de los
parámetros habituales en localidades mediterráneas. Lo mes-
mo podemos afirmar en relación a la presencia y porcentaxes
de las restantes especies de mamíferos. Hai que descatacar
la presencia n’una proporción relativamente importante del
murciéganu rabudu (Tadarida teniotis). Esta ye una especie de
presencia excepcional negagrópilas de curuxa y outras estrixi-
formes, probablemente porque los sous hábitos fisurícolas y el
vuelu altu y veloz que lo caracterizan convierten la súa captura
n’extremadamente dificultosa.
Pasando a las aves, hai quamentar que las proporciones
alcontradas son más elevadas de lo habitual pa la curuxa. Ello
podría explicase por factores relativos al biotopu, qu’incruye
zonas urbanas, periurbanas de ribera y agrícolas con una ele-
vada abundancia y diversidá despecies. Entre ellas destacan,
como yera d’esperar, las especies antropófilas como los par-
dales (Passer domesticus y Passer montanus) y los estorninos
(Sturnus unicolor) qu’aportan el 1,8% y el 0,95% respectiva-
mente de la biomasa.

206 El Llumbreiru. Antoloxía de Literatura Asturllionesa en Zamora
Finalmente, los taxones de reptiles, anfibios y insectos
y los porcentaxes en qu’aparecen na muestra estudiada, nun
muestran nengún aspectu destacable, quedando dientro de lo
esperable na zona destudiu. Los insectos nunca llegan a cons-
tituir grandes porcentaxes na dieta de Tyto alba, siendo míni-
mamente representativos en cuanto a importancia enerxética,
pero en tódolos estudios aparecen de manera más ou menos
significativa. Los anfibios y tovía más los reptiles suelen apare-
cer en proporciones mui baxas ou puden incrusu estar ausen-
tes dafechu, nun siendo en casos despecialización individual
na súa captura ou en determinadas áreas xeográficas como ye’l
casu de los reptiles (concretamente los saltarrostros Tarentola
sop) nas Islas Canarias.

El Llumbreiru. Antoloxía de Literatura Asturllionesa en Zamora 207
DE LLENGUAS Y FRONTEIRAS83
Fernando Álvarez-Balbuena
Nota inicial
Esti textu reproduz la comunicación presentada no VII
Ancontro Blogueiros de l Praino, celebráu en Cicuiru (Miran-
da) el día 16 d’agostu del 2014. Por essa razón ha d’entendé-se
que las referencias locativas están feitas dende Miranda y que
l’auditoriu al que se dirigía la conferencia estaba formáu mui
mayoritariamente por personas de Miranda. Precisamente por
estoutra razón ye polo que’l textu se presenta con una apa-
riencia gráfica algo insólita: trata-se de fazer ver que ye pos-
sible reproduzir el llionés meridional —no que básicamente
está compuesta la dissertación— con una grafía integradora
y común qu’apela en graos diversos a la historicidá y a la
diassistematicidá asturllionesas, y presentar assí, de la maneira
más accessible pa los mirandeses, lo que se fala del outru llau
de la fronteira política estatal. Sin pretensión nenguna de que
la forma d’escribir l’asturllionés qu’eiquí se presenta chegue a
constituí-se en modelu de nada, y deixando-la rodrar simpre-
mente a títulu experimental, sí querrería apuntar qu’una grafía
integradora, de raíz histórica y d’aspiración diassistemática, ye
la única vía possible pa que mirandeses, çamoranos, llioneses
y asturianos puedan caminar contra una necessaria confluen-
cia gráfica, cumoquiera qu’esta pueda chegar a ser: de mayor
ou menor alcance integrador, d’usu exclusivu ou alternante
con outros sistemas gráficos, dirigida a los de drento y a los de
fuera ou limitada a la comunicación col outru llau de la raya.
En qualquiera casu, cumo esta presentación fala de recuperar
l’espaciu común de la llengua, nun podía deixar de pedricar
col exempru tamién no sou aspectu gráficu.
83. Álvarez-Balbuena, F. (2014). De llenguas y fronteiras. El Llumbreiru,
39. Comunicación presentada nel VII Ancontro Blogueiros de l Praino en
2014, publicada posteriormente n’El Llumbreiru.

208 El Llumbreiru. Antoloxía de Literatura Asturllionesa en Zamora
Presentación
Caros amigos, queridos amigos:
Presta-me muito estar güei eiquí, en Cicuiru, al pie de la
fronteira, nesta Tierra de Miranda a la que pelegrino periódica-
mente dende hai quásique vinticinco años. Pero esta vez pres-
ta-me inda más, porque vengo a conecer en persona a gente
qu’admiro polo qu’escribe y que conecía solamente polas súas
publicaciones.
Y encomienço cola mía exposición, que vai a ser neces-
sariamente breve, anque espero que puédades encontrar neilla
algo de substancia. Vou a falar de llenguas y de fronteiras, y
en particular de la nuessa llengua común y del efectu de la
fronteira estatal neilla.
Fronteiras
Nun vos estrañará si vos digo que no pensamientu social-
mente hegemónicu las fronteiras tienen mala reputación. Esto
ye algo que todos, probablemente, tenemos ouyido dalguna
vez. Dixeron-mos que las fronteiras soparaban, que yeran un
obstáculu pa la llibre comunicación de los seres humanos y de
las eideyas, y que portanto yeran negativas. Pero cumo tantas
vezes aconteç, essas verdades hegemónicas nun son toda la
verdá; son solamente una parte de la verdá.
You tengo que reconecer que me gustan las fronteiras.
Gusta-me lo que tienen de diverso a cada llau, pero gusta-me
tamién (tanto ou más) lo que tienen d’eigual a cada banda.
Gusta-me essa combinación de común y de diverso que s’ob-
serva d’un llau y d’outru de las fronteiras. Y reivindico la fron-
teira cumo espaciu d’encuentru de diferencias (ou de colisión
de diferencias, si se quier), pero tamién cumo espaciu abiertu
a las continuidades. Y nun creo que las fronteiras seyan nega-
tivas per se. Al contrario. Valga —cola llicencia del auditoriu—
l’analogía biológica: a nivel celular las fronteiras son impres-

El Llumbreiru. Antoloxía de Literatura Asturllionesa en Zamora 209
cindibles pa la vida; la propia existencia de la célula nun sería
possible sin essa fronteira que ye la membrana celular. Essa
fronteira, pa que permita la vida, tien que limitar y individuar
la célula, pero esso sí: tamién tien que ser permeable, tien que
permitir el fluxu de substancias y energía de drento a fuera y
de fuera a drento. Sin essas dúas características contrapuestas
de la fronteira, nun habería célula, nun habería vida. Y en
qüestiones culturales creo qu’aconteça algo aparecido.
Porque las fronteiras pueden ser osmóticas y permea-
bles, pero tamién pueden ser llargas paredes infranquiables,
murallas intrespassables que cierran el passu y cortan la co-
municación. Y nas fronteiras políticas podemos observar mui
fácilmente esta dualidá. En concreto, las fronteiras estatales
pueden ser de los dous tipos, franquiables ou intrespassables.
Y freqüentemente son d’una maneira y de l’outra sucessiva-
mente, conforme se suceden las vicissitudes políticas. Sabemos
bien que los estaos, muitas vezes, tienen querido fazer de las
súas fronteiras una muralla que supare totalmente las comuni-
dades humanas que quedan a los dous llaos. Con más eficacia
unas vezes, con menos eficacia outras. Y a essas épocas suelen
suceder outras nas qu’essa política se relaxa y la fronteira vuel-
ve a ser permeable y abierta.
Las fronteiras intrespassables, las que cortan l’intercambiu
y limitan la comunicación humana son las que que considero
negativas. Y la política que llieva a fazer essa cras de fronteira
deploro-la, y creo qu’hai que fazer lo possible por superá-la y
por superar los sous efectos dañosos.
El mirandés ye fiyu de la fronteira política
La nuessa historia, la historia de los falantes d’esta llengua
a los dous llaos de la raya política estatal sabe bien d’esti do-
bre tipu de fronteiras. La fronteira estatal que supara Miranda
de las vezinas tierras alistanas y sayaguesas nacíu abierta y
transitable. Siegros despuéis d’establecida la fronteira del reinu

210 El Llumbreiru. Antoloxía de Literatura Asturllionesa en Zamora
de Portugal, los caballeiros y los monesterios llioneses siguían
tenendo possessiones y dominios na Tierra de Miranda. Hasta
mui a fines de la Edá Media, la fronteira estatal yera mui abier-
ta nesta esquina del reinu. Acasu abierta por de más pa los in-
teresses riales. Más alantre, las cousas foron cambiando. Y por
fin, entre’l siegru dezissiete y finales del vinti, la sucessión de
guerras, el refuerçu de l’autoridá estatal na raya y las políticas
d’autoafirmación y “ensimesmamientu” de los dous estaos ibé-
ricos frauguoron nun tiempu mui llargu, de trescientos años,
nos que la fronteira fui pouco permeable, y por momentos
cerrada. Essos tiempos están yá felizmente superaos, pero si
reparamos bien, veremos que son un episodiu na historia de
la nuessa llengua común que deixóu marcas bien visibles na
piel del idioma. Un episodiu llargu, sí, pero non substancial,
porque nun pudo apagar la unidá radical, d’ourige, que sigue
sendo perceptible entre las variedades de la llengua a los dous
llaos de la fronteira, unidá que tódolos lingüistas que s’oucu-
poron d’eilla coincidieron en reconecer.
La nuessa llengua nacíu y vivíu a los dous llaos de la fron-
teira política porque la gente de los dous llaos falaba, trataba,
discutía, comerciaba, contrabandiaba, visitaba-se, movía-se,
escondía-se, divertía-se, casaba-se con gente del outru llau de
la raya. Y por riba (ou por baxo) de las guerras de los reis y
de la política más ou menos hostil de los estaos, la frontei-
ra —sacante en dalgunos momentos determinaos— nun fui
obstáculu insalvable pa que la gente de los dous llaos se rela-
cionara. Más vos digo: pareç probable que las relaciones entre
los falantes de mirandés y los falantes çamoranos de llionés
foran más assiduas, más freqüentes y más estreitas que las que
los mirandeses mantenían cola mayoría de los portugueses,
tresmontanos inclusive. Y essa relación más estreita sería pre-
cisamente la qu’explicaría la pervivencia nesta tierra de la súa
llengua peculiar.
La dialectología deprende-mos que ye la rede espacial de
vínculos humanos, l’ámbitu de relaciones vitales d’una comu-

El Llumbreiru. Antoloxía de Literatura Asturllionesa en Zamora 211
nidá humana, lo que configura históricamente la súa llengua.
La geografía lingüística ye una conseqüencia de la geografía
humana, y la geografía humana —con tódalas particularidades
que da’l tener una fronteira estatal pol mediu— ye la qu’ex-
plica essa supuesta “singularidá” que ye’l mirandés. Por tanto
—y eiquí quería you chegar—, el mirandés nun ye fruitu del
eisolamientu, cumo tantas vezes se diz; el mirandés ye fruitu
de la comunicación privilejada, contina y secular colos vezinos
del outru llau de la raya. Y, portanto, a la fronteira permeable
y passadiça debe’l mirandés lo que tien de común col outru
llau; pero tamién debe a la fronteira lo que tien de particular,
y hasta lo que tien de común col portugués. A la continuidá
que permite la fronteira permeable debe’l sou elementu funda-
cional asturllionés, la evolución común col llionés que se pro-
duzíu nos siegros baxomedievales y dalgunos elementos más
modernos que comparte col outru llau de la raya. A la discon-
tinuidá de la fronteira debe los sous traços más estrictamente
específicos, los que tien en común colas falas tresmontanas y
los que tien en común col portugués general; quier dizí-se, lo
que lu diferencia del asturllionés general y lu individúa drento
d’esti espaciu lingüísticu. N’outras palabras —y si l’auditoriu
me permite agora outra analogía, esta de tipu vegetal y flo-
restal—, la vinculación del mirandés al outru llau de la raya
explica que la súa raíz y el sou troncu seyan asturllioneses; y
la súa vinculación a esti llau de la raya explica que muitas de
las cañas d’essi árbole s’entreveren y se confundan colas del
portugués tresmontanu vezinu.
La fronteira política en Miranda, la fronteira estatal —por
ser osmótica y franquiable sin deixar de ser fronteira— expli-
caría entoncias tanto la propia existencia del mirandés cumo
la súa especificidá marcadíssima drento del conjuntu de los
falares asturllioneses. Y nesti sentidu creo que podemos dizir
que’l mirandés, tal cumo lu conecemos, ye fiyu de la fronteira.

212 El Llumbreiru. Antoloxía de Literatura Asturllionesa en Zamora
Miranda nunca estuvo eisolada
¿Y entoncias qué papel tien el supuestu “eisolamientu” na
historia del mirandés? Lo primeiro qu’hai que dizir ye que Mi-
randa nunca estuvo eisolada. Essa ye una falsedá histórica, un
desfocamientu produzidu por abordar la historia de Miranda
y del mirandés dende una perspectiva excessivamente centra-
lista. Contodo, quando Leite de Vasconcelos mos cunta con
tantu pormenor las dificultades y la duración del viage entre El
Portu y Dueseigreijas a finales del siegru XIX nun mos mentía,
evidentemente. Pero que fora difícil y llargo chegar del litoral
portugués a Miranda ye una cousa mui diferente a que Miranda
estuviera eisolada. Lo qu’acontecía yera que las comunicacio-
nes entre’l litoral portugués y Miranda yeran más costosas y
menos fluídas que las que existían con outras partes del país, y
tamién más difíciles y menos freqüentes que las que mantenían
los mirandeses colos sous vezinos de tódolos puntos cardinales
(lógicamente, nun rayu más curtiu). Pero Miranda nunca estu-
vo eisolada, nin pola parte de la fronteira estatal nin contra las
tierras tresmontanas. Nin siquiera la duríssima raya del Douru,
la raia molhada, chena d’altas peiñas y de fayas verticales, yera
intransitable, y los contrabandistas más arriesgaos (d’un llau y
del outru) conecían las revueltas de los sendeiros que salvaban
las arribas y los passadeiros más favorables del ríu, los moços
acudían a las fiestas de los llugares del outru llau de la fronteira,
y las familias mirandesas y çamoranas emparentaban cumo lo
venían fazendo a lo llargo del tiempu.
Pero la dificultá pa cubrir la distancia entre’l litoral por-
tugués y la Tierra de Miranda tuvo efectos lingüísticos. Essa
dificultá contribuíu con toda certeza a que la lusificación lin-
güística de Miranda nun se produziera. Ou polo menos a que
nun se produziera en todu’l territoriu. Y si llugares cumo Ave-
llanosu, Çarapicos, San Juanicu ou Campudevíboras pudieron
chegar a aportuguesar la súa fala, la onda substitutiva que
venía del litoral nun tuvo fuerça bastante cumo pa varrer el
mirandés del territoriu no qu’inda sobrevive.

El Llumbreiru. Antoloxía de Literatura Asturllionesa en Zamora 213
El portugués influíu no mirandés, claro. Cumo’l castellanu
influíu no llionés del outru llau de la raya. Pero nun chegóu a
substituí-lu y pudo mantené-se hasta güei. Essa ye la nuessa
victoria, nas dúas bandas de la raya: una victoria pírrica, con-
siguida a fuerça de muitas baxas. Pero ye la nuessa victoria, a
la fin y al cabu; el nuessu trunfu, el nuessu orgullu y el nuessu
tesouru. Y tamién la nuessa responsabilidá, porque’l que tien
un tesouru tien la oubrigación de cuidá-lu, defendé-lu y per-
petuá-lu.
Por una fronteira permeable: recuperar l’espaciu
de la llengua pa que la llengua viva
Dizía hai unos minutos que los tiempos de la fronteira
intrespassable están yá felizmente superaos. Sí, pero lo cierto
ye que quedan restos, heredencias del tiempu anterior, de la
fronteira anterior, d’un ciertu modu antiguu de vivir de cuostas
biradas. Y you pienso qu’essos restos son sobretodo menta-
les, fronteiras mentales, residuos ideológicos del tiempu de la
fronteira cerrada y impermeable. Y que son más propios de las
elites que de la gente del puebru.
Nos trescientos años de fronteira más ou menos amura-
llada, la nuessa llengua perdíu fuelgu y vitalidá nos dous llaos
de la raya. El mirandés víu cúmo se reducía’l sou espaciu te-
rritorial y social; y el llionés, de l’outra banda de la fronteira,
tamién. Hasta’l puntu de que’l llionés más inmediatu a Miranda
fui desaparecendo por dissolución gradual no castellanu, pri-
meiro en Sayagu y despuéis na mayor parte d’Aliste. Y essos
processos, que güei chamamos de minorización y substitución
lingüística, entre outras muitas conseqüencias negativas suelen
llevar associada la perda de la consciencia d’unidá del idioma.
Y esso tamién acontecíu eiquí.
Quando nas décadas de los setenta y los ochenta del sie-
gru passáu encomiençan los movimientos modernos de rei-
vindicación de la llengua n’Asturias, en Miranda, en Llión y

214 El Llumbreiru. Antoloxía de Literatura Asturllionesa en Zamora
en Çamora, la fronteira estatal fui un marcu mental que nun
se pudo, nun se soupo ou nun se quijo superar. La hereden-
cia mental de los tiempos de la fronteira dura y impermeable
fizo que la mayoría de los responsables d’essos movimientos
nun tuvieran una eideya clara de qué había que fazer colos
falares harmanos del outru llau de la raya. Yera una qüestión
“que nun estaba na agenda política”, cumo se diría güei. N’As-
turias, que fui onde primeiro encomençóu esti movimientu,
ignoróu-se absolutamente’l mirandés y la possible y necessa-
ria contribución del mirandés al renacimientu de la llengua al
norte de la fronteira. Non mui diferente fui lo qu’acontecíu en
Llión ou en Çamora quando nessos territorios prendíu el llume
de la recuperación lingüística. Y, inversamente, esso fui tamién
lo qu’acontecíu —con matizes— no processu de recuperación
lingüística del mirandés: que l’atención a la llengua (a la mes-
ma llengua) que vive del outru llau de la raya fui mui limitada,
y nun se tomóu en consideración la possibilidá de serví-se
d’eilla siquiera cumo ayuda. Entre los movimientos d’Asturias,
Llión y Çamora tamién houbo eisolamientu, un eisolamientu
que se vai superando mui pouco a pouco. Pero la raya men-
tal que traça la fronteira estatal ye más dura de superar, por-
que está implantada nas cabeças pola acción persistente d’una
política estatal qu’inda mantién una inercia fuerte, anque en
verdá essa política hai yá tiempu que desaparecíu del discursu
ouficial de los dous estaos. You estóu falando güei eiquí en
nome d’El Teixu, una associación tresterritorial que defende
la llengua en toda la súa extensión, de las arribas del Douru
a los cantiles del Cabo Peñes. Y nesta associación tenemos
la convicción de que cola política lingüística eisolacionista y
territorialmente “ensimesmada” tenemos mui pouco que ga-
nar y muito que perder. Una llengua ye, entre outras cousas,
un espaciu humanu de relación, y seccionar essi espaciu en
cachos eisolaos ye quitar possibilidades vitales a la llengua
en todos eillos. Quando una llengua s’encuentra nun estáu
grave de minorización y de substitución, cumo ye’l casu de la
nuessa, l’atomización y la reducción d’espacios nun favoreç

El Llumbreiru. Antoloxía de Literatura Asturllionesa en Zamora 215
más que l’afogamientu y el desaproveitamientu de los recursos
comunes. Necessitamos abrí-mos, recuperar l’espaciu todu de
la llengua y que l’idioma pueda fluír de nuevo llibremente nél.
Necessitamos respirar nun espaciu lingüísticu más ampliu, que
mos oufreça más aire pa poder sobrevivir. Necessitamos la
fuerça de más manos pa salvar esta llengua de todos nós. Y pa
consiguir esso, en verdá nun tenemos que fazer nada extraor-
dinario, nun tenemos que proponer projectos político-territo-
riales nuevos, nun tenemos que violentar nenguna tradición
secular: al contrario, lo que tenemos que fazer ye recuperar
essa fronteira porosa y permeable que —cumo intentéi argu-
mentar más atrás— está n’ourige mesmu de la existencia del
mirandés.
En verdá, abonda con que los falantes de mirandés re-
cuperen la conciencia de qu’al outru llau de la raya hai más
falantes de “mirandés”, d’outra cras de mirandés. Que s’aperci-
ban de que las súas palabras, los sous llibros, la súa música, los
sous productos tienen una salida y un recibimientu natural en
Çamora, en Llión y n’Asturias, que son tierras que comparten
llengua con eillos; tierras onde, en cierta maneira, tamién se
fala mirandés. Un mirandés que pueda que vos suene algo “es-
pañolizáu”, si queredes, pero que ye la mesma llengua, cumo
tódolos lingüistas reconecieron dende Leite de Vasconcelos
y Menéndez Pidal. Sería interessante tamién que los falantes
de mirandés se decataran de que nessos outros territorios hai
dalgunos avances na recuperación lingüística qu’acasu se po-
derían aproveitar en Miranda. Y, sobretodo, qu’hai sinergías
possibles que pueden facilitá-mos el caminu a todos.
Y viceversa, los asturianos, llioneses y çamoranos (qu’in-
da nun consiguimos trabayar juntos y acompassadamente) te-
nemos qu’abrir los nuessos espacios lingüísticos y vitales pe-
queiños y respirar l’aire de los outros, y fazer que seya l’aire de
todos, l’aire que mos deixe sobrevivir nestos tiempos tan afo-
gadiços pa las llenguas pequeiñas. Y entre essos aires qu’hai
que respirar está con certeza’l de Miranda, «essa tierra al sur de

216 El Llumbreiru. Antoloxía de Literatura Asturllionesa en Zamora
los nuessos sueños», cumo dixo’l poeta asturianu Xuan Bello;
essa tierra que tien tanto que mos oufrecer a los que venimos
del norte, na que podemos ouyir cousas que la nuessa fala
perdíu hai siegros, pero na que, con todo y con esso, podemos
reconecé-mos anque estéamos llonge de casa y n’outru estáu.
Essa tierra na qu’encontramos l’exempru de cúmo un puñadi-
cu de gente animosa, admirable y bien organizada llevantóu
una voz que parecía condanada al silenciu y soupo sacá-la de
casa y llevá-la a los espacios de la modernidá. Estóu seguru de
que, entre todos, entre los d’un llau y los del outru de la fron-
teira, poderemos ser más fuertes y más eficazes no trabayu de
garantir un futuru pa la nuessa llengua común.
Oubrigado pula buossa atençon.

El Llumbreiru. Antoloxía de Literatura Asturllionesa en Zamora 217
LA CULTURA LLOBEIRA NA PROVINCIA DE ZAMORA84
Outor desconocíu
Verdaderamente na península fumos de las poucas zonas
onde se preservóu esta cultura patrimonial, más concretamen-
te nas occidentales comarcas d’Alba, Aliste, La Carbayeda y Se-
nabria, pero especialmente na Sierra de la Culebra. La verdá ye
qu’hai bien d’historias y cultura alredor del llobu, cumo se diz
en dalgunas aldeas. D’ende, los llobos extendiónense tamién
al nordeste Trasmontanu. Pero esta conservación tamién se
debíu a que nun se fundóu na nuesa provincia un organismu
franquista que pagaba por cazar y matar “alimañas”, cumo sí
ocurríu n’outras provincias.
Pero outru puntu a favor de los llobos yera l’almiración
que se sentía por un enemigu cruel cumo yera l’alipende’l
llobu. Yeran lluchadores engarriaos y con sidia, pero qu’a ma-
yores se resquiciaban mutuamente.
Los homes esterrecían con ellos y querían escarducialos, por
cerute a ser atacaos anque nun había nenguna prueba que lo
certificara. Pero yera un animal fechiceiru, qu’había que respetar,
pues tamién yera necesario pa la convivencia humana y natural.
Por eso, tamién seguramente la caza del llobu eiquí nun-
ca nun fuei masiva, sinon más bien puntual, ya que casi nun
s’usaban garduñeiras. Estas yeran desestimadas por toda la po-
blación, pues entuences el monte estaba siempre mui concu-
rríu y la xente vivía d’él. Había temor a que pudieran atropar
a caminantes, y qu’estroncara la caza d’outras especies que
sí yeran necesarias pa comer, pues estos utensilios yeran mui
grandes y peligrosos.
84. Desconocíu, E. (2019). La cultura llobeira na provincia de Zamora. El
llumbreiru, 57. Escritu en alistanu-carbayés, describe dalgunas las prácticas
tradicionales alredor de la cultura del llobu y la sua convivencia nel noroeste
zamoranu.

218 El Llumbreiru. Antoloxía de Literatura Asturllionesa en Zamora
Los campusinos, más concretamente los pastores, siempre
estuvionen en disputa contra esti, mui listu, animal qu’ameza-
ba’l sustentu familiar, y más cuando yeran oveyadas de poucas
oveyas cumo las d’entuences, que con cualquier mínima pér-
dida, causaba mucho más pesar.
Había diversos medios pa cazar llobos, cumo yeran los
cousos, que se facían nas rutas polas que se sabía que siempre
pasaba’l llobu. Estos fueyos es taban tapaos con una puerta
rodante o terradura, y en cuanti pisaban nella, cayían.
Outras veces usábase una corraliza qu’aprovecha una res-
galguina empinada y mui aconchegada, pola que resbalaba’l
llobu, y cayía, y asina ya nun podía fuyir nin pol lladeiru nin
por cima de la parede que la arrodiaba, pues ya yera mui alta.
Outras veces, yeran los “ojeos”, que yeran más una fiesta
qu’outra cousa, nos que s’arrequedaban los habitantes de va-
rias aldeas y mientras unos facían fuyir a los animales, outros
n’espera, disparaban. Y despuéis de todo esto, díbase a cele-
bralo, y mucho meyor si s’apañaban al llobu. Solía ser pouco
eficaz, pues cola rempungina, que s’aprigueraba, con tanto
personal, el llobu escapaba, y nun lu cazaban. Eso sí, las sali-
das de caza que contaban con menos personas, yera más fácil
atropalu.
Asina, cuando se cazaba un llobu, yera toda una xoldria,
pasiándolu polos alredores, amostrándolu públicamente, y pi-
diendo colación a todu’l que lu vía. Yera una procesión en
toda regra, y pa que nun cheirase a pochu, despuéis d’unos
días muertu, lo que se facía yera abrilu y apañales los bofes,
metiendo paya, cosiéndolu posteriormente. Muchas veces di-
ba’l llobu muertu, pilungáu polas patas, mirando p’arriba, nun
palancón, lleváu entre dúas personas, d’un llugar a outru. Yera
realmente, toda una exorcización d’una figura temida y odiada.
Amás, había responsos p’alcontrar la oveya perdida o cazada.
Tamién se construían muchos corrales de piedra, bien alta pa
que nun entrara, o unas cañizas bien seguras.

El Llumbreiru. Antoloxía de Literatura Asturllionesa en Zamora 219
El perru yera y ye fundamental, pues nun solamente em-
puntiaba las oveyas, eso tamién lo facen los de pastoriar, y ou-
tros dedícanse defender al ganáu de cualquier amenaza. Estos
últimos son los mastines, unos animales grandísimos, fuertes
con carrancas nel cuellu, pa que nun pudieran ser chagaos pol
llobu, y con unos colores bien rimbombantes, escoyíos pa que
las oveyas nun los confundieran col llobu.

220 El Llumbreiru. Antoloxía de Literatura Asturllionesa en Zamora
JOHN FORD. LA POESÍA ÉPICA DEL MAESTRU85
Severino Alonso
En setiembre d’esti añu van cumprise 48 años de la muer-
te de John Ford, unu de los meyores directores de la historia
del cine y el más galardonáu pola Academia con seis Oscar.
Onque houguaño las circunstancias cambionen, houbo unos
“años de promu” nos que’l sou cine se menospreciaba y eti-
quetábase a Ford con epítetos cumo vieyu cazador d’indios,
fascista o racista, acusaciones todas ellas falsas, evidentemente.
Sicasí, la obra d’un artista nun ha xulgase dende la su-
puesta ideoloxía, sinón dende la belleza, calidá y talentu. Pero,
sobre todo, esas infamias nun se correspuenden cola realidá y
en bien d’ocasiones son namás prexuicios y clichés. Solo hai
qu’achegase a la filmografía del director con güeyos senciellos
pa echar abaxo esas falacias. Alcontrámonos, definitivamente,
ante unu de los grandes artistas del pasáu siegru, un creador
de mitos que nos apurríu una obra con más de 150 películas
y una particular visión del mundu. Esa mirada mítica nun ye
un fatu escapismu como se puede pensar, sinón una maneira
quintaesenciada d’acercase al drama humanu, esto ye, el mitu
cumo chave cola qu’entender meyor la realidá que nos arrodia.
Admiráu por Spielberg, Scorsese, Eastwood y muitos ou-
tros. Cuando-le preguntonen polos sous tres directores favo-
ritos, el gran Orson Welles dixo: “Ford, Ford, Ford”. Los sous
filmes destacan por un aparente estilu senciellu y sobriu, con
economía de medios, sin sorrayaos innecesarios, pero al mes-
mu tiempu chenos d’una crisante belleza visual onde un úni-
cu planu tresmite emoción poética, uniendo asina la forma
col fondu, la imaxe col drama. Acción y emoción, epicidá y
85. Alonso, S. (2021). John Ford. La poesía épica del maestru. El llumbrei-
ru, 64, 65. Artículu en llionés sobre’l cineasta americanu John Ford. Salíu
publicáu en dous númaros d’El Llumbreiru, onque eiquí se presenta d’una
pieza.

El Llumbreiru. Antoloxía de Literatura Asturllionesa en Zamora 221
lirismu: nas suas películas las escenas épicas reméxense con
momentos contemplativos o intimistas, pa poder asina pousar
la historia.
Nuna época cumo la nuesa onde peique Hollywood ago-
tóu las ideas y la creatividá artística, y la pirotecnia dixital
tiende a zugar narraciones y personaxes empuntiándonos a
un meru entertainment, el cine de Ford propónnos una mira-
da que trescala humanidá, con unos personaxes que poseyen
vida y matices. Pero’l maestru apetamente deixóu nel tresfon-
du las emociones más profundas, limitándose a suxerir, con
pudor d’amostrar más de lo que ye imprescindible.
Sicasí, la personalidá d’esti poeta cinematográficu sigue
siendo enigmática y paradóxica. Un misteriu que naide conoz
dafeitu pola mor de la introversión. Un vieyu amigu dixo que
“yera l’home más reserváu que conocí enxamás. Creyo que
nunca cheguéi a comprendelu”. Ye un enigma nel que se faz
verdá aquello que se diz na película Liberty Valance: “Cuando
los feitos se convierten en lienda, imprimide la lienda”.
Tipu cruel, despóticu y bebedor empederníu, vieyu butre
espundiu y rancañón con pose de fustigador d’actores, pre-
tendiendo asina mazcarar una profunda sensibilidá poética.
Irlandés y norteamericanu, católicu y roosveltianu, infeliz y
señardosu. Lector voraz, poeta qu’enxamás falaba de poesía y
artista que nun mentaba la palabra arte. Nas entrevistas que-le
fecionen siempre fuyía del intelectualismu y lo trescenden-
tal: “Dalguién definíume cumo’l gran poeta de la epopeya del
Oeste; you nun sei qué ye eso. You diría que ye una fatada”. O:
“Nun realizo películas pa facer obras d’arte. Ruédolas pa poder
pagar las facturas”.
Foi, polo tanto, un home de paradoxas y conflictos in-
ternos qu’exorcizaba mediante l’agresividá y l’alcohol. Pero
tamién yera sensible y xenerosu, capaz d’ayudar económica-
mente durante años a la viuda d’un secundariu sin que naide
lo supiera hasta muitu tiempu despuéis.

222 El Llumbreiru. Antoloxía de Literatura Asturllionesa en Zamora
John Martin Feeney (non Sean Aloysius O’Feeny) naz en
1894 na costa este norteamericana, en Cape Elizabeth (Maine).
Foi’l menor d’una familia emigrante irlandesa de trece herma-
nos. Discretu estudiante, de mozu intentóu enrolase na Mari-
na, pero la sua vista, ya entuences estrampiada, impidíu-selo.
Ingresóu na universidá abandonándola poucas sumanas des-
puéis.
Lluego de nun cuayar la vocación sacerdotal y pasar sin
pena nin groria por diferentes oficios, dende Hollywood reci-
bíu’l chamáu del sou hermanu Francis, onde daquella traba-
yaba cumo director. Eillí emprincipióu a tener pequeños pa-
peles d’especialista y ya en 1914 rueda la primeira de las más
de sesenta películas que fizo na época muda (muitas d’ellas
lamentablemente perdidas). En 1920 casóu con Mary France
McBride, fiya d’una familia aristócrata sureña. D’esta época
sobresal The Iron Horse (1924), western épicu que funcionóu
muito bien na taquilla, convirtiéndo-le nunu de los directores
más destacaos y reconocíos.
De la época muda siempre conservóu l’inclín d’evitar nas
interpretaciones la retrólica vana y los grandes parlamentos,
estando’l verdadeiru secretu de los personaxes nas miradas,
nos xestos y movimientos, non na cámara nin nel montaxe (“el
secretu está nel rostru de la xente”).
Ya nos años 30 desembarca nel cine sonoru y consigue’l
sou primer Oscar con The Informer (1935). Más alantre, en
1939, filma Stagecoach, dándo-le’l protagonismu a un entuen-
ces casi desconocíu John Wayne. Nesti film, qu’anovóu y re-
llanzóu’l xéneru western, borrachos, prostitutas y prófugos
dan una lección d’humanidá a la hipocresía de banqueiros y
puritanos de la “Lliga de la Llei y l’Orde”. Foi la primer pelí-
cula que filmóu nel Monument Valley, chamáu más alantre “el
país de Ford”. Considérase unu de los meyores westerns de la
historia y dizse qu’Orson Welles la víu cuarenta veces antes de
filmar Citizen Kane.

El Llumbreiru. Antoloxía de Literatura Asturllionesa en Zamora 223
Precisamente nesta película escomenzóu la prolífica co-
laboración de la pareya Ford-Wayne y tamién la relación pa-
terno-filial qu’houbo entre dambos, onque nun siempre foi
cousa fácil. Cuéntase que Ford solo cayíu na cuenta del valor
interpretativu de Wayne desque víu la sua actuación na pelícu-
la de Howard Hawks Rio Rojo (1948) exclamando: “¡Nun sabía
qu’esti fiyu de puta podía actuar!”. Foi tamién daquella, nel
rodaxe de Mary of Scotland (1936), cuando xurdíu un secretu
romance con Katharine Hepburn que nun pudo espoliñar, un
amor perdíu que será leit-motiv na filmografía posterior. Dal-
gunos dicen que foi’l sou verdadeiru amor.
Nos 40 gana dous Oscar siguíos con The Grapes of Wrath
y How Green Was My Valley (arrapazándo-selu a la mítica Citi-
zen Kane), dambas chenas de malancolía y lirismu y, al empar,
fuerte crítica social, que-le valíu sospechas de procomunista.
Ye bien conocío que nuna de las reuniones de la caza de bru-
xas salíu en defensa de Mankiewicz y pronuncíu la famosa fra-
se “My name is John Ford and I make westerns”. Irónicamente,
el maestru d’esti xéneru nunca consiguíu Oscar dengunu polas
suas películas del Oeste.
Paga la pena detenese un momentu en How Green Was
My Valley, onde un home maduru aviya l’equipaxe antes de
marchar pa siempre de l’aldeya galesa onde siempre vivíu,
mientras recuerda la infancia nun llargu flashback. La mirada
inocente y los sentimientos d’un niñu que vei cumo amodo la
familia y el valle onde nacíu quedan desfeitos. Las inxusticias
y conflictos sociales, la familia y la camaradería, la hipocresía
relixosa y las beatas corrilleiras, los cantares, la bebida y la his-
toria d’un amor perdíu, conforman un conxuntu d’elementos
que chegan mui drento y emocionan fondamente. Son me-
morables tódalas interpretaciones, onque un llugar especial lu
ocupa la madre, una muyer fordiana con fortaleza y corazón,
quiciás basada na súa.
Ya na segunda guerra mundial sirvíu na Marina, rodando
dalgunos documentales nas batallas de Normandía y Midway

224 El Llumbreiru. Antoloxía de Literatura Asturllionesa en Zamora
(galardonáu esti con outru Oscar). Terminada la guerra, regre-
sóu un Ford distintu, escuru y triste. Las feridas físicas y men-
tales quedonen nél profundamente impresas, onque la guerra
tamién-le valíu pa conocer a muitos soldaos que tenían nel
exercitu una familia que-les faltaba en casa.
Despuéis de la guerra y curiosamente por necesidá cre-
matística, rueda la chamada “triloxía de la Caballería”, confor-
mada por Fort Apache, She Wore a Yellow Ribbon y Rio Gran-
de. Nestas tres películas Ford ufiértanos trés poemas épicos
del llonxanu Oeste, onque cola presencia de la señardá y la
malencolía. Nellas mézclase l’humor col drama, esto ye, la vida
mesma. Los personaxes nas películas de Ford cuentan con un
(difícil) pasáu que los acamba, todos cargan con un drama
que-les faz actuar d’una maneira concreta nel momentu actual.
Nun hai qu’olvidar que Ford obrigaba a los guionistas a escri-
bir la enteira biografía de los personaxes, tamién secundarios,
lo que-le da una enorme profundidá interpretativa.
En She Wore a Yellow Ribbon, seis días antes del sou re-
tiru, el vieyu y solitariu capitán Brittles ha dirixir una última
patrulla p’asina evitar una victoria casi definitiva de los indios
despuéis de la derrota sufrida en Little Big Horn. Película outo-
ñal, de despidida, na que se da pasu a una nueva xeneración
de la Caballería. Hai una mirada señardosa y triste viendo nel
pasáu lo auténtico y verdadeiro y reflexonando sobre’l pasu
inevitable del tiempu y l’avieyadura (“los vieyos tiempos mar-
chonen pa siempre”, diz unu de los personaxes). Ford cuenta
entuences con 55 años y tien la visión d’un home maduru que
vei aveirase amodo l’ancianidá. Los momentos líricos sucéden-
se: los allustros nuna terrible tromientra, las visitas a la tumba
de la muyer, la belleza visual del Monument Valley, el sol po-
niente, l’entierru d’un oficial confederáu...
Ya en 1952 realiza la película anhelada durante casi veinti
años, The Quiet Man, onde s’apurren los sous temas más que-
ríos: l’alcohol y las peleyas cumo sinónimos de camaradería,
l’alegría de las cousas senciellas, l’humor irlandés, pero es-

El Llumbreiru. Antoloxía de Literatura Asturllionesa en Zamora 225
pecialmente l’amor y la señardá por (una idealizada) Irlanda
perdida nun emborrináu tiempu. Ford, profundamente ame-
ricanu, pero más profundamente irlandés. En broma dalguna
vez dixo qu’él nacíu nun pub irlandés.
Nesta comedia romántica cola que ganóu outru Oscar, un
ex-boxeador americanu (John Wayne) busca fuyir del sou escu-
ru pasáu regresando al puebru irlandés de sous padres. Sicasí,
l’ansiada tranquilidá desaparez deque se namora d’una espun-
dia muyer (Maureen O’Hara) y asina escomienza una riestra
d’escenas y gags divertidísimos, pero meciéndose con momen-
tos románticamente bellos col fondu del verde paisaxe irlandés.
En 1953 sal una pequeña gran xoya, The Sun Shines Bri-
ght, la meyor obra pa él. The Searchers (1956), outra de las suas
obras maestras, onde John Wayne da vida a Ethan Edwards, un
perdedor solitariu, racista, violentu. Un viaxe de tintes homéri-
cos nel qu’Ethan regresa a la casa del sou hermanu y familia,
pero estos son asesinaos polos indios quitantes la fiya peque-
ña que la llevan los comanches. Onque’l títulu faz referencia a
unos buscadores y nuna primer impresión puede pensase na
búsqueda de la niña, la búsqueda verdadeira ye la del propiu
Ethan, un home que quier alcontrar un fogar onde pousar, el
viaxe interior d’un individuu desfeitu y contradictoriu. Ye sig-
nificativa la lletra de la canción principal de la película: A man
will search his heart and soul / go searching way out there / Yes,
peace of mind he knows he’ll find / But where, oh Lord, where?
Sicasí, abundan los momentos cómicos y divertíos. Asina ye’l
cine fordianu, l’humor en mediu de la traxedia son dafeitu
compatibles.
Ye una película qu’escuende una complexidá grande, con
un manexu maxistral de la elipsis. N’ocasiones nun se pre-
senta todu’l drama, numás queda suxeríu. Tamién ye preciso
destacar la bella fotografía feita por Winton C. Hoch, presen-
tándonos un formosu Monument Valley en Technicolor. Pero
la imaxe nun ye meru artificiu estéticu, sinón que s’utiliza pa
cuntar sin palabras la profundidá de la historia humana.

226 El Llumbreiru. Antoloxía de Literatura Asturllionesa en Zamora
L’añu siguiente filma The Wings of Eagle, consideráu un
trabayu menor, onque da muitas claves de la vida y persona-
lidá del nuesu director, narrando la vida del sou amigu Frank
“Spig” Wead, fallecíu años antes. De feitu, nuna de las escenas
Ward Bond interpreta al mesmu Ford nel sou despachu.
Nesta obra preséntanos a un militar que consigue todu
tipu de xestas, pero anteponiendo siempre la vida profesional
a la familiar, que ye un fracasu. La familia foi outru gran tema
de Ford, pero muitas veces veise cumo un llugar terrible. Él
siempre allugóu por delantre’l cine. Onque nel matrimoniu
de Ford houbo momentos de felicidá y siempre quiso a la
sua muyer, el sou nun foi un fogar feliz. Las infidelidades fe-
ciónen-le sentise terriblemente culpable. Tampouco nun yera
estrañu que pola mor de las películas marchara de casa muitas
sumanas y despuéis terminara celebrándolo colos amigos nel
yate Araner con unas incomprensibles borracheiras.
Y asina chegamos The Man Who Shot Liberty Valance
(1962), outru de los cumes del cine fordianu. Mientras que nas
outras películas la fronteira sigue viva, eiquí preséntanos el
fin del western. El film escomienza cola chegada de Ransom
Stoddard (James Steward), home de lleis ayenu a la violencia,
a una ciudá del Oeste pa intentar doblegar cola fuerza de la
democracia y el dereitu a los delincuentes, especialmente al
peor d’ellos chamáu Liberty Valence. Nel llugar vive Tom Do-
niphon (John Wayne), un rudu y valiente cowboy. Dambos
van namorase de la mesma muyer y d’esti triángulu xurde un
conflictu más na trama.
Doniphon y Stoddard son dous personaxes shakesperia-
nos, dramáticamente complexos y chenos de matices, qu’arras-
trarán na vida incoherencias y traxedias compartidas. Los dous
de dalgún modu van sacrificase (o suicidase) y unu será pa
siempre un héroe anónimu en favor de la nueva comunidá
que s’está erguiendo. Rescampla tamién a lo llargo de toda la
obra una tristura nostálxica típicamente fordiana, un recuerdu
del pasáu d’un John Ford que tien entuences 68 años. Nun fa-

El Llumbreiru. Antoloxía de Literatura Asturllionesa en Zamora 227
cen falta palabras, los xestos y las miradas, especialmente estas
últimas, expresan tódalas emociones y sentimientos.
Nel film tamién llate’l conflictu entre la vieya sociedá de
colonos y ganadeiros basada na fuerza del revólver y que vai
ser sustituida pol estáu y l’orde veníos del este. Stoddard, amás
de la llei, llevará un anticipu d’escuela (“la educación ye la
base de la llei y l’orde”) y organización y conciencia política
(“el poder está nel electoráu”). Ganadeiros y vaqueiros del
norte, sicasí, están a favor d’un territoriu llibre, pa evitar las
inxerencias de Washington. Doniphon, onque pertenez a esti
últimu grupu, vei que lo vieyo está finalizando y onque de ma-
neira escéptica ponse al llau de Stoddard y lo qu’él representa.
La lienda ye reemplazada pola historia, la edá heroica y
mítica tendrá los días contaos, cambiu mui bellamente sim-
bolizáu na avieyada dilixencia suplida pol modernu ferroca-
rril veníu de las tierras del este. El Llonxanu Oeste ye vistu
cumo una suerte d’Edá Media épica, con héroes y aventuras.
Pero esi mundu nun vai volver y na encetadura de la película
observamos una ciudá y sociedá nuevas, con outros valores,
desmitificándola de dalgún modu, pues la democracia chega
a esta ciudá paradóxicamente cola imposición y el sangre de
Liberty Valance.
Y col fin del western, y según dalgunos tamién del cine
clásicu, chegamos al últimu revolvedeiru nesti curtiu caminu
pola vida y obra del director americanu. Ford inda vivíu once
años más, pero nun mundu y un cine que-le parecían ayenos
y filmóu outras cinco películas, cumo las xeniales Donovan’s
Reef, última película feita con Wayne, y 7 Women. Morríu en
California y peique la última frase que dixo foi “¿Dalguién tien
un cigarru?”. De fincia, el cine de Ford ye grande con mayús-
culas, cine que paga la pena deleitar y esfrutar. Cine cumo arte
pa entretener y un espeyu pa venos a nós mesmos.

228 El Llumbreiru. Antoloxía de Literatura Asturllionesa en Zamora
BIBLIOGRAFÍA
Bogdanovich, Peter (1971): John Ford. Editorial Fundamentos.
Gallagher, Tag (2009): John Ford: El hombre y su cine. AKAL /
CINE

3. Poesía

El Llumbreiru. Antoloxía de Literatura Asturllionesa en Zamora 231
3.1. Poesía
JUAN ANDRÉS ORIA DE RUEDA
FALA’L VRANU NA CARBAYEDA ZAMORANA86
I
Arde’l vranu, queima’l sol y fa ruxiente l’Outeiru
Fa calore pal Furniellu, pa l’Urrieta y la Touza
Las urces ñigrales fáense cándanus pa llumbreirus
¿Qué ye de las vuesas froricas garridas, prestousas
culas que las abiyas facían el miel nel trebu?
Amuesan los marfueyus las súas fueyas cenizousas.
II
Mientras afuye pa la funtanica el llinaceiru
¡Fervenza mía, soledá mía, fala amorousa
El mieu corazón queima tamién n’alma cual roxu fierru!
¿Habrá’speranza culas toyas fuscotas, mouras
esgarrando la nuesa llingua colos sous cuchiellus,
afogando n’escaezu la nuesa xeixa preciousa?
86. Oria de Rueda, J.A. (2005). Fala’l vranu na Carbayeda zamorana. El
Llumbreiru, 1. Publicáu posteriormente nel llibru Llogas carbayesas en 2009,
esti poema ye una estampa braniega escritu na fala comarcal, que recueye
diversos elementos del paisaxe, la cultura y la toponimia carbayesa.

232 El Llumbreiru. Antoloxía de Literatura Asturllionesa en Zamora
LA FABALLOBA87
Faballoba de mayu,
frol de la lloba,
críaste nel cortinayu,
llibre na llomba.
Yerba de las faceiras,
ramu d’abril,
medras ente los panes
y nel adil.
Llenabas el mandiellu,
fabina pinta,
y nel mulinicu vieyu
facían fariña.
Faballoba del branu,
fabica brava,
la que comía el ganáu
cuando llambriaba.
Sos la prima de yerbus,
y de garroubas,
pariente de fabones
y de l’alfolva.
¿Ónde estás faballoba,
que nun te veyo?
Marchéi you pa outras tierras
con más centenu.
87. Oria de Rueda, J.A. (2006). La faballoba. El Llumbreiru, 4. Encuadra
l’outor esti poema de corte popular nas Estampas carbayesas, un conxuntu
de textos que s’incluirían despuéis nas amentadas Llogas carbayesas (2009).
El textu fálanos de la faballoba (lupinus angustifolia), una conocida planta
mui presente nel noroeste zamoranu.

El Llumbreiru. Antoloxía de Literatura Asturllionesa en Zamora 233
FURUNÍN NEL IVIERNU88
Furunín de la touza,
furaparede,
¿cúmo puedes cantare
nas frías sebes?
Dende la güei roxa silva
hasta los xelaos faleitos
escúrreste cumo un ratu
brabuxando tan contentu.
Colas fueyas y fenascos
y del carbayu buen mofu
fecisti un fogar en branu
que ye abrigáu y prestosu.
Cuitadín furafornu,
reyín na sebe,
regálanos col chillu
albu de ñieve.
Furunín nel iviernu,
rei de la braña,
na soledá’l mieu puebru
fame compaña.
88. Oria de Rueda, J.A. (2006). Furunín nel iviernu. El Llumbreiru, 6.
Tamién na fala de La Carbayeda, el poema toma’l nome d’un pequeiñu páx-
aru (troglodytes troglodytes) que tien la costume de facer los ñales nas sebes,
bien de veces nas liendes de praos y cortinas. Foi publicáu tamién nas Llogas
carbayesas (2009).

234 El Llumbreiru. Antoloxía de Literatura Asturllionesa en Zamora
OUVEYINA CARBAYESA89
Ouveyina carbayesa,
que paciebas na mia tierra
¿Ónde estás, perlla del alma?
¿Ónde estás? qué ñegra pena.
Yeras la piquirrichina
de toda suerte d’ouveyas,
pero cúmo escarrincabas
polos cabuercos y peñas.
Pa comere la yerbica
escarrincabas nas piedras.
Pa rober la quiruguina
blincabas polas paveisas.
Na cortina entrábais todas,
con pouco vos conformabais.
Qué allegría al escucharvos
baxando pa las mayadas.
Afuyías de los llobos
meyor que tolas cordeiras.
Conocíaste los sierros
meyor que l’águila ñegra.
Escondíaste nos acebros,
nos toixos y nas faceiras;
dicíase que los llobos
nun te podían facer presa.
89. Oria de Rueda, J.A. (2007). Ouveyina carbayesa. El Llumbreiru, 10. Nos
años 80 del siegru XX extinguíuse en Zamora la ouveya carbayesa, una raza
autóctona que, mesmo que’l tamién desapaecíu cochu alistanu-senabrés,
tenía un gran valor ecolóxicu y estaba mui presente na cultura popular.

El Llumbreiru. Antoloxía de Literatura Asturllionesa en Zamora 235
Yeras rosa amorosina,
ouveyina carbayesa.
Búscote y you nun t’alcuentro
¡Ónde alcontrarte morena!

236 El Llumbreiru. Antoloxía de Literatura Asturllionesa en Zamora
LLOGAS NA PRIMAVERA NA VEIGA90
Acabóuse yá l’iviernu
¡Pambeneitos pa la cemba!
Onde vos quiero you vere
nel carrilicu a La Veiga.
Los carámbanos pasonen,
llegóu yá la primavera,
nas carbayicas del monte
barbuxan las milisendras.
Las urces ñegrales quieren
frorecer cola sua fuerza,
los ñabos de los ñabales
dourada pintan la tierra.
Na parede la cortina
canta yá la carboneira
y pol ñabal de las coulas
bailan brancas volandeiras.
¿Oyides Ma yá’l cuquiellu?
Tamién s’oyen las boubiellas.
L’andrulina nel corteyu
yá tien la sua casa feita.
90. Oria de Rueda, J.A. (2007). Llogas na primavera na veiga. El Llumbrei-
ru, 11. Insiste eiquí nuevamente’l poeta nos nomes vernáculos de plantas,
recoyíos na comarca, cumo pimpanu (Narcissus pseudonarcissus), pampintu
(Erythronium denscanis), pambeneitu (Primula vulgaris), afreixa (Orchis
militaris), urz ñegral (Erica australis), carqueixa (Genistella tridentata), ace-
da (Rumex acetosa), meruxa (Samolus valerandi), fasca (Chenopodium bo-
nushenricus), arrabaza (Apium nodiflorum), agrión (Nasturtium officinalis),
paveisa (Arrhenatherum bulbosum), lleitariega (Sonchus oleraceus), d’aves
cumo milisendra (Aegithalos caudatus), carboneira (Phoenicurus ochruros),
andrulina (Hirundo rustica), cuquiellu (Cuculus canorus), boubiella (Upupa
epops) o d’outros animales cumo abeya (Apis mellifica) o volandeira (mar-
iposa).

El Llumbreiru. Antoloxía de Literatura Asturllionesa en Zamora 237
Las xeladas yá marchonen
brotada está la carqueixa
¡Qué allegría me da el campu,
tan froridas las ribeiras!
Voite a coyere pimpanos
y pampintos d’alamea
y si lu puedo atoupare
llévote un feixe d’afreixa.
Tamién apañaréi meruxas
nel regueiru la devesa
colas fascas, arrabazas
y agriones de la fervenza.
Yá crez l’aceda nas llamas.
Qué llarga fror de paveisa.
Y nas zrezales d’El Fueyu
cúmo zumbian las abeyas.
Ichái el foucín y el sacu
y marchái a lleitariegas
pa enfastriare a los cochinos,
que faigan buenas manteigas.
Afuyonen ya las ñeves,
fa buen sol na Carbayeda.
Llárganse el fríu y la fame:
llegóu yá la primavera.

238 El Llumbreiru. Antoloxía de Literatura Asturllionesa en Zamora
ABEYICAS NEL CARBAYAL91
¡Pos pos pos pos!
La cera pa los santos,
el miel pa nós.
¡Pos pos! ¡Ñuevu enxambre!
¡Pousái na cortina!
¡Y pal coyeteiru,
xente pelegrina!
Entrái a la casa,
muninas, muninas...
Entrái todas xuntas
con la vuesa guía.
Facéi miel y cera,
abeyicas mías.
Facéi cera a esgaya
pa Santa María.
Lluzan las candelas
pa las nueites frías
y los velandones
de la sacristía.
Chenái tolos trebos
de mil cantarinas,
que del monte sodes
meyor maravilla.
Andái al chaguazu
y a las lleiteirinas,
a los chupamieles
y a las chapaquinas.
91. Oria de Rueda, J.A. (2013). Abeyicas nel carbayal. El Llumbreiru, 32.
Poesía elaborada a partir d’unos versos de carácter popular: ¡Pos, pos, pos! /
La cera pa los santos, / el miel pa nós.

El Llumbreiru. Antoloxía de Literatura Asturllionesa en Zamora 239
Corréi pa los toixos
y pa las gatinas,
pa los escambriones
de pompa frolida.
Dide a la urz ñegral
y a la urz albarina,
que cheira meyore
que canela fina.
Nel branu al llintel;
lluego a la ñebrina,
los calabazones
y las mazaninas.
La mela d’agostu
ye la más llucida,
la de los carbayos
y castañalicas.
N’outoñu a la yedra.
¡Qué gran allegría!
Las abeyas todas
pasáis allí’l día.
Abeyas fungueiras,
¡duce melodía!
Velái la llareira
de la tierra mía.

240 El Llumbreiru. Antoloxía de Literatura Asturllionesa en Zamora
MAYU PAXARAYU92
Todo paxaricu
tien la súa familia.
Cuando chega mayu
cantan d’allegría.
Canta’l pementeiru
dende la moral.
Canta, canta, canta,
canta sin parar.
Pa la llamisqueira
de la cal d’arriba
va la chorrilleira,
chirria que te chirria.
Pa dientro la casa
marchóu l’andrulina:
tien los sous pollicos
nel ñieu con famina.
Nel vieyu carbayu
el pitu relincha.
Fura la súa casa
pica que te pica.
Nas llamas d’El Coutu
el pinchote pinta
ente yerba y froles
de la mazanina.
Un día de mayu
pola mañanica
tolos paxarines
facen romería.
92. Oria de Rueda, J.A. (2013). Mayu paxarayu. El Llumbreiru, 33. Retoma
esti poema nuevamente muitos nomes carbayeses de páxaros: pementeiru,
chorrilleira, andrulina, pitu, pinchote, gaya, milisendra, llavandeira, furafornu…

El Llumbreiru. Antoloxía de Literatura Asturllionesa en Zamora 241
La gaya pimpona
de la Faceirica
dirixe la fiesta
mui resabidica.
Bollu marimón
faréis na fiestica,
porque siendo mueitos
nun sobrará miga.
Madre milisendra
nun quier amasare.
Tien los doce pollos
con fame a rabiare.
Va a la llavandeira
que llava na pila:
—¿Puedes amasare
na maseira mía?
Foi’l furafornu
a apañar fariña
p’amasare’l bollu,
que nel fornu había.
Cumo ye pequeiñu
cumo farraspina,
metíeuse nel fornu
furóu una rendixa.
Por eso se chama
dende aquesti día
“furafornu” al páxaru,
por tal maravilla.

242 El Llumbreiru. Antoloxía de Literatura Asturllionesa en Zamora
RUBÉN GARCÍA MARTÍN
LLATÍOS DE LA FONTICA93
Cumo d’entre’l marfoyu
lo qu’esgarria al pilón l’outoñu fríu,
tamién yo así me moyo,
y xeláu, ateríu,
vuélvome foyarasca endrento’l ríu.
Un gargayón apenas
siento cantar dende esti lleichu fondu.
Un rumor, polas venas
de las piedras serondu
cuerre, qu’arica, manca y duel abondo.
Pinga, y fa que xuega,
sobre mi —y aguzáu— un carambelu;
toda esperanza afuega,
sicasí berro al velu:
¡vai, punchu de guiyada feichu en xelu!
Yá nun t’oyo, pilón,
nun siento nada agora l’augua mansa,
ni escucho nengún son,
ni veyo yá la danza
nel rumiacu del fondu, que descansa.
On así, sei que non,
qu’esti cenceñu aínda nun m’alcanza,
qu’on na fría emoción,
onde naz la templanza,
llelda, formienta, medra una esperanza.
93. García Martín, R. (2007). Llatíos de la fontica. El Llumbreiru, 8. Trátase
d’unas liras escritas en llionés centro-occidental nas que predomina’l léxicu
alistanu y carbayés.

El Llumbreiru. Antoloxía de Literatura Asturllionesa en Zamora 243
L’AUGUA DE LA LLAMEIRA94
Cuando toma l’orbayu l’alboriada
y humedez con caricias la llameira,
cuando pousan las fueyas de los chopros
y apaez dibuxada la salgueira
na silueta que traza na selombra
la fría lluz primeira,
hai un sitiu en qu’el tiempu nun repara,
un llugar esquecíu entre la yerba,
onde humilde y callada una culuebra
silenciosa alimenta la pradeira.
Eillí ella, olvidada
pola brea, impagada polas buestas,
obrigada a correr pola guadeira,
obedez el mandatu de la zada
y entrégase a la tierra,
amodo, pero enteira.
94. García Martín, R. (2009). L’augua de la llameira. Faceira, 9.

244 El Llumbreiru. Antoloxía de Literatura Asturllionesa en Zamora
L’ABILLOTA95
La tierra xelada oprime
sou cuerpu inerte nel lleichu
de fueyas; el vientu ciertu
emburria pa que s’arime
contra un faleitu yá muertu,
onde entoñada dafeichu
naza la vida sublime.
95. García Martín, R. (2009). L’abillota. Faceira, 1.

El Llumbreiru. Antoloxía de Literatura Asturllionesa en Zamora 245
LA FOUCE96
Atraviesa la yerba en ferruxinosu intentu
el silbíu metálicu que llega;
arroxiáu n’outru tiempu, ugañu xeláu y llentu,
mece la ferraña, mas nun la siega.
96. García Martín, R. (2009). La fouce. Faceira, 1.

246 El Llumbreiru. Antoloxía de Literatura Asturllionesa en Zamora
LAS PALABRAS DEL MONTE97
I. IvIernu
Los abeduros anuncian la llegada del iviernu98
Brota en mil gargalleiras
l’augua entre los sous pías:
repta callada y llenta polas piedras;
protéxense las yedras
de los famientos días,
y abracian –convencidas– las lladeiras.
Un feixe lluminosu
escapa entre los sierros
altivos, mas apenas da calor.
Elévase’l cramor
de los montiscos perros,
qu’agullan un soníu temerosu.
El fríu vientu, eternu,
de los cielos escuros
esgarria nieve y xelu pola urrieta;
entre la dura y prieta
tierra, los abeduros
anuncian la llegada del iviernu.
97. Breve poemariu escritu en llionés centro-occidental, publicáu en varios
númaros d’El Llumbreiru, dividíu en cuatro partes: Iviernu, Primavera, Bra-
nu y Outoñu. Recibíu’l segundu premiu nel II Certame Literariu La Caleya
nel añu 2008. Preséntase eiquí nel sou orde orixinal. Una posterior versión
de varios d’estos poemas fonen musicaos y grabaos pol grupu Tras el Muro.
98. García Martín, R. (2014). Los abeduros anuncian la llegada del iviernu.
El Llumbreiru, 36.

El Llumbreiru. Antoloxía de Literatura Asturllionesa en Zamora 247
Al acebral99
Guárdame na selombra escura de la mañana,
cúbreme de ramayos erizaos
–llenos de verdes fueyas nel iviernu–,
nun me deixes salir del suelu estéril
qu’ata cientu y un tueros escondíos,
onde la brisa débil
cede al abrazu sonce, dulce, tiernu,
fráxil, de las tuas ramas, cuando los desgastaos
vientos trayen la nieve na nubre más temprana.
II. PrImavera
L’umeiru100
Cola enllena de frías y ruidosas
auguas, llega a la oriella lo que fuei
n’outra época vivas fueyas, güei
reducidas a llasas, llastimosas,
dondias llouxas de casas de papel.
Y baxo ellas, escuéndense felices
pa inundase primeiru y ser verxel
llueu en branu, a la fin, las tuas rayices.
El lloureiru101
Xunta una escura parede
busca la lluz una rama;
tien el deseyu –y nun cede–
de tocar la estrella qu’ama.
99. García Martín, R. (2014). Al acebral. El Llumbreiru, 36.
100. García Martín, R. (2014). L’umeiru. El Llumbreiru, 37.
101. García Martín, R. (2014). El lloureiru. El Llumbreiru, 37.

248 El Llumbreiru. Antoloxía de Literatura Asturllionesa en Zamora
Tanto s’espurre, cuitada,
tanta l’altura qu’alcanza,
que na nueche la xelada
ye rouba toda esperanza.
Quéimala al alba’l cenceñu
cumo si fuera abrasada;
sécase nella l’empeñu
de ser estrella dourada.
III. Branu
L’avillanal102
Na selombra más profunda,
no escuru de la mañana,
na más temprana friura
de la fraga más xelada,
las mestas fueyas ocultan
un lleichu embaxo las ramas,
onde s’acocha la escura
y durmiente foyarasca.
Eillí ella, acomodada,
protéxese de los rayos,
escuéndese mui callada
por embaxo los ramayos.
Esbarriada na sua cama,
muéyala enteira l’orbayu;
embaxu l’avillanal
nun paez llegar el branu.
102. García Martín, R. (2015). L’avillanal. El Llumbreiru, 40.

El Llumbreiru. Antoloxía de Literatura Asturllionesa en Zamora 249
El chopru103
Las fueyas tembrorosas
muévense inseguras,
borrachas, temerosas:
padecen mal d’altura.
Embúrrialas el vientu
llientu, intermitente;
imítanse al momentu
entre ellas, de repente.
Dalgunas, turulladas,
vuélvense amariellas,
pol branu columbiadas,
fenecen, ¡probes d’ellas!
Son pintas de color
nel verde de la urrieta;
reflexan con dolor
la lluz del sol qu’apreta.
Un brillu agonizante
revela la sua suerte
apenas un istante
anantes de la muerte.
103. García Martín, R. (2015). El chopru. El Llumbreiru, 40

250 El Llumbreiru. Antoloxía de Literatura Asturllionesa en Zamora
IV. OutOñu
Últimas palabras del castañeiru tiñosu
Vieyu sou de contar las primaveras,
d’allumbrar la mayada con ourizos
renovaos, amariellos, pa que vieras
a la lluz de la tarde los fechizos
de color qu’un requeixu d’estas sierras
regalaba dispuéis de la turmienta.
Vieyu estou d’aguardar los samigueles,
d’ofrecer a una tierra que formienta
cola yerba brotada que yá güeles
la collecha temprana y polvorienta
d’esti frutu vencíu pola vida.
Nel outoñu, nas húmedas mañanas,
xuntaránse fugaces na cayida
los tagayos llixeiros de castañas
colas fueyas tiñosas y suicidas.
A la salgueira
Llavada pola lluvia,
pol vientu deseyada,
desnuda, despobrada,
l’outoñu quier beisala.
Llora unas gotas frías
qu’abangan las suas ramas,
cayen sobre la yerba,
pousan sobre la llama.
El sou traxe de branu
quier ser agora cama
de paya, na que duerman
las llágrimas de prata.

El Llumbreiru. Antoloxía de Literatura Asturllionesa en Zamora 251
APÉNANSE ENTELIDAS104
(madrigal)
a Carla
Apénanse entelidas,
douradas, las llumbreiras
nel firmamentu niegru d’esta nueche estenada.
Deseyan las feridas
estrellas gargalleiras
de cúmulos qu’amaten la xelada.
Entós brota una nubre
nel cielu escuru y prietu,
y ruempe la sua pena na alburiada;
la brisa llienta cubre
de llágrimas el cuetu
que silenciosas beisan la tierra cenceñada.
104. García Martín, R. (2020). Apénanse entelidas. El Llumbreiru, 60. Poe-
ma publicáu orixinalmente na revista Formientu. Revista de lliteratura moza
(2010).

252 El Llumbreiru. Antoloxía de Literatura Asturllionesa en Zamora
DOUS DE SANXUÁN105
Houbo una vez una tierra
onde las peiñas soñaban
ser puelu de los caminos.
Houbo una vez un brea
na qu’anhelaban las piedras
xacer embaxo los ríos.
Y houbo una vez un ríu
onde los rebollos diban
restrayando nun llamentu
que naide ouyía.
Mas un díe vieno una manu
como’l lleite –branca y tibia–:
chegóu nunos dedos de llinu
a mecer la roca fría.
105. García Martín, R. (2020). Dous de sanxuán. El Llumbreiru, 60. Poe-
ma publicáu orixinalmente na revista Formientu. Revista de lliteratura moza
(2010). Una versión pa coru y orquesta de cuerdas, compuesta por Carla
Armas, interpretóuse en Salamanca en 2010.

El Llumbreiru. Antoloxía de Literatura Asturllionesa en Zamora 253
EL QUE CONOZ A TIERRA106
Cuando’l cielu se vista d’esturninos
y das llouxas asciendan os fumeiros,
cuando a ñeve visite el alta llomba
y amenacen os días del iviernu,
cuando’l monte s’escuenda tres a ñubre
y da vista s’oculte l’aveséu,
cuando as ñebras abracen a vallina
y as solombras os días fagan prietos,
nun me busques nos cielos elevaos
nin tampouco da sierra no cumbreiru,
nun seréi peiña altiva na montaña
nin testeiru crisáu que mira al cielu.
Cuando’l fríu recuerra l’anchu valle
y castigue’l couriscu a os peñeos,
cuando l’aire cenceñe el esperanza
conxelada pol últimu relentu,
nun me busques nos cielos elevaos
nin tampouco da sierra no cumbreiru,
nun seréi peiña altiva na montaña
nin testeiru crisáu que mira al cielu.
Estaréi, das malladas, na más viella,
durmiréi xunta’l pía d’un carballu,
el que tien el tueru paciente y sabiu,
porque esi ye
el que conoz a tierra.
106. García Martín, R. (2020). El que conoz a tierra. El Llumbreiru, 63. Lle-
tra en senabrés del cantar homónimu, compuestu por Carla Armas y Rubén
García. Con ello los outores llogronen n’Asturias el Premiu Camaretá al
Meyor Cantar nel añu 2021.

254 El Llumbreiru. Antoloxía de Literatura Asturllionesa en Zamora
FAMINE ET MISERIA107
Nel más profundu sueñu
sentí entonar al cielu una canción.
[Numás quería
poder recordala.]
107. García Martín, R. (2021). Famine et miseria. El Llumbreiru, 65. Lle-
tra en llionés centro-occidental (cepedano-alistanu) del cantar homónimu,
compuestu por Carla Armas y Rubén García. Adxúntanse notas del outor na
publicación orixinal qu’explican el signifiáu del poema:
“Nel añu 1619 Johannes Kepler asoleyaba Harmonices Mundi, el tratáu
astronómicu col que pretendía completar la sua aspiración vital de revelar
a la humanidá l’orde divinu del Cosmos. A muitos sorprende que, metíos
yá na dómina de la Revolución Científica, el físicu alemán recoyera ontavía
l’heriedu de los postulaos pitagóricos relativos a la Música de las Esferas y
tratara d’esplicar con ello l’orde planetariu. Cierto ye qu’esta teoría keple-
riana acabóu por ser incompatible cona mecánica newtoniana que vieno
despuéis, y qu’houguaño esti astrónomu ye conocíu principalmente polas
lleis del movimientu de los planetas y non tanto pola sua particular visión de
la Música de las Esferas. Sicasí, tamién ye verdá que, pesia la sua invalidez
científica, la teoría tien un profundu y formosu valor estéticu.
Despuéis d’estudiar las tabras rodolfinas, y a partir de los datos de Ty-
cho Brahe, Kepler comprendíu que los planetas dibuxaban elipses nel sou
recorríu enredor del Sol. En comparando l’arcu diariu aparente (la velocidá
angular midida nel intervalu d’un día) nos estremos de las órbitas, l’afelio y
el perihelio, atopóu nos diferentes planetas unas ratios que s’asemeyaban a
los intervalos y a la modalidá musical del sou tiempu, que él tanto almiraba.
Contra más excéntrica ye una órbita, mayor diferencia hai entre las
velocidades angulares de los sous estremos. Por eso, n’achegándose al Sol
los planetas andan más agudo, mientras qu’allonxándose xiran más amodo.
Cumo la órbita terrestre tien pouca excentricidá —parezse muito a una cir-
cunferencia—, la diferencia entre los arcos diarios aparentes ye realmente
una faraguya. Kepler víu qu’esta proporción ye la mesma que se produz
entre las frecuencias de dúas notas a distancia de semitonu. Esti ye l’interva-
lu qu’hai entre Mi y Fa, disonante na música d’aquella dómina. Quiciás por
mor d’ello l’astrónomu alemán, que sofriría na sua propia persona y na sua
familia las penalidades de la Guerra de los Treinta Años, cuidóu qu’el cantu
de la Tierra nun dicía outra cousa que FAmine et MIseria.”

El Llumbreiru. Antoloxía de Literatura Asturllionesa en Zamora 255
¿Por qué cantan los cielos?
Busquéi nel pensamientu y la rezón.
[Numás quería
ser quien a entendelo.]
Allá nel firmamentu
las voces d’un planeta fui a siguir.
[Numás quería
poder escribilas]
Despuéis de muitu tiempu
la ténebre cadencia vieno a mi.
[Nunca más pudi
deixar d’escuitala)
Nunca fora una elipse tan certeira,
nin nunca un semitonu mancóu tanto.
Sentí de las esferas el cruel cantu,
supi qu’hai solo FAmine et MIseria.
Midí l’arcu nun día
dende’l Sol, inventándome un sextante.
[Numás quería
poder almiralu.]
La música ñacía
del afelio, na sua nota más grave.
[Numás quería
ser quien a sentila.]
La triste melodía
las tabras rodolfinas revelonen.
[Numás quería
poder anotala)
Y al fin las armonías
mostrónense nas nuesas mentes probes.
[Nunca más pudi
deixar de pensalas.]

256 El Llumbreiru. Antoloxía de Literatura Asturllionesa en Zamora
Nunca fora una elipse tan certeira,
nin nunca un semitonu mancóu tanto.
Sentí de las esferas el cruel cantu,
supi qu’hai solo FAmine et MIseria.

El Llumbreiru. Antoloxía de Literatura Asturllionesa en Zamora 257
AUSENCIA108
Apágase ante nós un cielu
escuru. Inxenuidá barrida
de sópitu. Ensin previu avisu.
Sobre los cristales cai fría
l’augua. Tamién cai sobre’l rostru
vencíu en xestu de derrota.
Nun mar azul indiferente
las ondas esparden espuma
sobre un cuerpu yá mortecinu.
Ye’l baltu cruel d’una natura
implacable que reivindica
aquello que-ye pertenez.
Nun sabías quién te quería
hasta que morristi. Despuéis
tampouco nun lo vas saber.
Ciertas llágrimas llegan tarde,
pero la mayoría llegan
más pronto de lo que queremos.
108. García Martín, R. (2022). Ausencia. El Llumbreiru, 68. Lletra en llionés
centro-occidental del cantar homónimu.

258 El Llumbreiru. Antoloxía de Literatura Asturllionesa en Zamora
LOS FRUTOS DE LA IMAXINACIÓN109
Una tarde d’outoñu
sentí’l soníu d’una tímida fervienza.
Yera un cantar profundu y amorosu,
un rumor ascondíu entre salgueiros;
yera la voz calmada
d’una voluntá que s’espresa cona
mayor delicadeza.
Mientres aquellas notas m’embriagaban
sentí en cálidu abrazu los tous llabios.
Entuences conocí
el chacollar del augua de la fuente,
l’atracción cadenciosa
del regueiru frescu pola mañana,
l’aliendu del umeiru
qu’aplaude’l pasu de la brisa lenta.
Porque cuando los pías descubiertos
afalagan la tierra fértil,
miedran los frutos de la imaxinación.
109. García Martín, R. (2022). Los frutos de la imaxinación. El Llumbreiru, 68.

El Llumbreiru. Antoloxía de Literatura Asturllionesa en Zamora 259
LAS MANOS ESPERTAS110
un autobús atarraquitáu
güeyos que falan voces qu’oservan
douscientos kilómetros d’asfaltu
na miópica llonxanza tórnase
un horizonte plegáu al mundu
entre olivales y touzas tímidas
los panes yá collechaos aliendan
el norte y el sur al mesmu tiempu
dacuando en vez saludando al cielu
cipreses prantaos xunta’l caminu
un sol toscanu qu’allumbra’l llienzu
verde y mariellu –mariellu y verde–
pintáu polas manos más espertas
110. García Martín, R. (2023). Las manos espertas. El Llumbreiru, 72.

260 El Llumbreiru. Antoloxía de Literatura Asturllionesa en Zamora
JOSÉ ALFREDO HERNÁNDEZ
EL MALVÍS111
I. Marzu
Canta’l malvís, canta y canta
sobre la caña ensin fueyas
y al Iviernu yá seruendu
el rostro allumbra y estena.
II. Abril
Ouyi illina na sebe,
onde’l sanguiñu miedra
y la peral frorez,
el son que nos allegra.
El malvís ye, que canta:
nun digas que nun sabe
remedar la guapura
del primer espertare.
111. Hernández Rodríguez, J.A. (2008). El malvís. El Llumbreiru, 15. Breve
poema que fala d’un ave bien conocida na nuesa provincia, nuna época
del añu, na primavera, na que tien gran actividá. Una musicalización d’esta
poesía, feita pa coru por Rubén García Martín, foi premiada nel I Concurso
de Composición Coral Reino de León en 2010.

El Llumbreiru. Antoloxía de Literatura Asturllionesa en Zamora 261
CIELU Y TIERRA112
Esti ye’l cielu: bóveda
relluciente nas noches estinadas:
llumbre pol horizonte
cuando las tardes de branu escurece.
Esti ye’l cielu qu’you
quisiera ver nel últimu momentu.
Y esta ye la tierra
au quiero descansar.
Eiquí está l’alcordanza
de la vida vivida llibremente:
los outeiros, las veigas,
en paz, a solas, llonxe.
Yá volvíu de los sierros el pastor.
Yá volvíu de la mata’l cazador.
112. Hernández Rodríguez, J.A. (2011). Cielu y tierra. Faceira, 2.

262 El Llumbreiru. Antoloxía de Literatura Asturllionesa en Zamora
PAISAXE113
Vei adobiando’l corazón.
Deprende cómo suena esta palabra:
señardá. Nun la olvides delletriar.
Huei yá sabes que nunca
al llixeiru paisaxe volverás.
Nun val mirar esletu pa las ñubres
faciendo que nun sientes
la voz de l’alcordanza que recita:
Sí, el poeta diz la sua verdá:
you soi dous y estoi siempre
en dambos dous enteiru.
Pero tampoucu nun t’engañes:
alcuérdate que nun había solo
la fresca selombra y la duce fruta
tras de las rubias murias de la llousa.
113. Hernández Rodríguez, J.A. (2011). Paisaxe. Faceira, 2.

El Llumbreiru. Antoloxía de Literatura Asturllionesa en Zamora 263
MIENTRAS CANTAS114
Qué deliciosa la lloucura
d’esta eternidá de minutos
d’esta allegría rescatada
del fondu llagu del absurdu
que you t’agradezo en silenciu
porque nun me cuadra dicilo
mientras tu cantas pa qu’olvide
las llágrimas del pareísu.
114. Hernández Rodríguez, J.A. (2011). Mientras cantas. Faceira, 2.

264 El Llumbreiru. Antoloxía de Literatura Asturllionesa en Zamora
MARÍA JOSÉ ZURRÓN
RIBALLAGO115
El augua, que vieno rabiosa,
llevóu mamicas, papicos y buelos,
pero también dejóu fillos para querer dir p’alantre.
El augua, que vieno desesperada,
llevóu hermanos,
pero llegonen outros muitos para tender a sue mano.
El augua, que vieno furiosa,
llevóu el fruto de nuesos desvelos y de tantos años,
pero nos dejóu as manos para seguir traballando.
El augua, que vieno cun priesa,
llevóu, mureiñas, teinadas y feixes,
pero quedóu a machada pa vulver a encumbrarlas.
El augua, que vieno iracunda,
llevóu as piedras da nuesa eigresia,
pero nun pudo llevar a fe precisa para seguir vivindo.
A us que llevóu nunca olvidamos,
eternamente nel amiente,
entuences guy y siempre.
115. Zurrón del Estal, M.J. (2015). Riballagu. El Llumbreiru, 19. Poema que
foi compuestu nel 50 aniversariu de la catástrofe de Riballagu, nel que 144
personas perdionen la vida. Trátase d’un formosu homenaxe chenu de sen-
timientu, pesar y esperanza.

El Llumbreiru. Antoloxía de Literatura Asturllionesa en Zamora 265
JOSEPICU PAJAREIRU (PSEUDÓNIMU)
L’INTIERRU DEL PARDAL116
¿Quién matóu al pardal?
You, dijo l’azor,
con buena rezón,
you matéi al pardal.
¿Quién lu viou morire?
You, el galfardu dijo,
qu’en todo me fijo,
you vilu morire.
¿Quién guarda sue sangre?
You, dijo la sarda,
tiéngola en mie barba,
you guardo la sangre.
¿Quién fizo el sudariu?
You, l’escarabayu,
con muchu trabayu,
you tecí el sudariu.
¿Quién fará la fueca?
You, dijo la toupa,
zofa que te zofa,
you cavo la fueca.
¿Quién fará de cura?
You, la tie bubiella,
por ser la más vieya,
hei facer de cura.
116. Pajareiru, J. (2011). L’intierru del pardal. El Llumbreiru, 27. Escritu na
fala de La Carbayeda, el poema recueye bien de nomes tradicionales de la
fauna del llugar, sobremanera páxaros.

266 El Llumbreiru. Antoloxía de Literatura Asturllionesa en Zamora
¿Y de sacristán?
You, di la calandra,
la que meyor canta,
seréi el sacristán.
¿Quién vai allumbranos?
You, di el llinaceiru,
que lleo El Llumbreiru,
you voi allumbravos.
¿Quién vai a lloralu?
La pobre palomba
mui triste s’asoma:
You voi a lloralu.
¿Quién pondrá la llastra?
You, dijo el milanu,
que soi fuerte y sanu,
you pongo la llastra.
¿Quién llevará el paliu?
Los dous ferreruelos
pondrán negros velos,
llevarán el paliu.
¿Quién echa la loga?
You, di el paspallal,
no lo fago mal,
you digo la loga.
¿Quién dará el din-dan?
You, dijo el pinchón,
conozo esti son
y daréi el din-dan.
Oinse las campanas
a muertu encordiar.
¡Cúmo lloran todos
al pobre pardal!

El Llumbreiru. Antoloxía de Literatura Asturllionesa en Zamora 267
FRANCISCO GALLEGO
HOLA MADRE117
[…]
Sestiando al llau d’un murnal,
na selombra d’unas pallas,
refungaba un segador,
acullá, nas Apañadas:
—Ando como un zafuril,
traballu y sudu na parva.
Cuirachas raño y pan negro.
Tengu a pilleja esbudada;
y heredarán solu us fillus
unas embelgas en llatas.
—¡Anda fato, leria menos!,
—diju a mullier—, enrabiada.
Dejarémosle muy craro
que nun s’engarrien cun naide
y que cumplan a palabra.
Y que, dejarémosle en hijuela
estos aires y estas matas;
us praos, a sierra y el llago;
visparra, gaita y vigardia
y, pur encima de todo,
a nuesa Virgen de Gracias.
—¡Diañe vaite, mullier!,
117. Gallego, F. (2012) Lloya a Nuestra Señora de Gracias, El Llumbreiru,
31. Las lloyas (tamién chamadas llogas) son poemas de carácter popular
que se recitaban na Fiesta Mayor de muitos de los puebros de Senabria. La
que traemos eiquí, escrita por Francisco Gallego, ye la parte n’asturllionés
(tamién tien partes en castellanu qu’omitimos) de la Lloya n’honor a Nuestra
Señora de Gracias, leída nas fiestas de Vigu nel mes de sanxuán del añu
2011.

268 El Llumbreiru. Antoloxía de Literatura Asturllionesa en Zamora
razón tienes nel que falas,
que, cuando se chega al mundo,
todos nacen en carnachas
y chegareimos asina,
a la última murada.
Agulleta bien us cholos,
ponte a nueva muradana,
vayamos a ver á virgen,
qu’arresponse a nuesa alma,
y rezarle y darle gracias
ya que, a salud, nun nus falta.
[…]

El Llumbreiru. Antoloxía de Literatura Asturllionesa en Zamora 269
ANA FERRERO
ENTRE SEBES118
De la manu los dous,
caminando entre sebes,
nun mundu d’urces mestas
y bon cheiru de xaras.
Ente los nuesos pías
rebrincan los saltones
y un ruxíu d’abeas
fa tembrar la mañana.
Na sue torre invisible
cántamos la calándriga,
pola vida tan dulce
entonando las gracias.
118. Ferrero, A. (2015). Entre sebes. El Llumbreiru, 40.

270 El Llumbreiru. Antoloxía de Literatura Asturllionesa en Zamora
ALLENDE119
Nun volviste pa andar caminos esquecíos
que se borronen baxo la chuvia señardosa.
Nun volviste pa ver medrar tristes recuerdos
como froles de piedra cayidas en desgracia.
Sí, la tierra semeya ser la mesma mas non,
non la mires se guardas algún formosu xeitu.
L’aire ye’l trapaceiru más grande, yá lu sabes:
l’aire enxamás mos diz de quién son esos güeyos.
La yerba ye bandera y ánimas los carbayos,
espíritus caducos que grayan al iviernu.
Las sebes nada cierran que non estía muertu.
El sueñu de los ríos ye montiscu y escuru.
Cuerres polas faceras, amas urces y breas
envuelta nun esfuerciu inútil como chantu.
Inútil porque yá non son las ñubres alas,
nada sueñu, esperancia d’una vida más crara.
Non quieres haber vueltu a los valles d’Allende,
los valles sospiraos d’Allende tan amargu,
pa ascuchar el murniu cantar de las llagonas,
la balada pa un rei Arturu derrotáu.
119. Ferrero, A. (2011). Allende. Faceira, 2.

El Llumbreiru. Antoloxía de Literatura Asturllionesa en Zamora 271
ABEL APARICIO
EL POZU120
Una mañana de branu
—cuando la fin del tou puebru
abrancaba’l mundu conocidu—
dixe-yal mieu güelu
que si facía’l favore,
sacara augua del pozu.
¿Pa qué quieres
que saque un caldeiru
del pozu que nun usamos?
Nun tuve respuesta,
solo quería
que chubiera’l caldeiru.
Güei, nesi patiu
onde moran
los mieus cimientos,
conocí’l por qué:
Pa tener un motivu más
pol que date las gracias.
Nunca
canséstite
d’enseñame.
120. Aparicio, A. (2015). El pozu. El Llumbreiru, 43. En llionés centro-
occidental.

272 El Llumbreiru. Antoloxía de Literatura Asturllionesa en Zamora
EXÉRCITU DE TRISTES121
Lletras intimidadas
con orde de rexistru.
Sílabas mancadas
por formar significaos.
Matones con indultu
por maltratu de palabras.
Incesantes cacheos
al final del versu.
Estrofas aisladas
baxo gordón policial.
Títulos retenidos
nun calabozu.
Una cámara illustrando
cada nuevu poemariu.
Pero al outru llau la caleya
y con una sonrisa afilada,
permanecemos recitando
ante’l sou exércitu de tristes.
Siguimos cargando,
sin indicios de tregua,
la poesía de presente.
121. Aparicio, A. (2015). Exércitu de grises. El Llumbreiru, 43. En llionés
centro-occidental.

El Llumbreiru. Antoloxía de Literatura Asturllionesa en Zamora 273
EDUARDO FERNÁNDEZ
FILANDAR QUE S’ACALLANTA122
Años hai qu’un ríu vi
y quedóu nel corazón.
Verdes auguas nas qu’ouyí
los cantares, vivu son.
Los marmuños del molinu,
fugaz rumor del salgueiru,
vientu, brisa, polvorinu,
barbuyidos del oumeiru.
Los ximidos de raseiras,
ponticiellas resbalinas,
el grayar de las lladeiras
y l’arrullu nas vallinas.
Las palabras cadenciosas
qu’escuchaba nel cantidu,
veladas y misteriosas,
foron berruntu aflixidu:
“El rebru, que ye rompiente,
nun te deixa que divises.
Busca nel sol del poniente
amplias costas, folas grises”.
Pero las auguas corrieron,
cayían las nuesas vidas
y las estaciones truxeron
de los tiempos las feridas.
122. Fernández, E. (2017). Filandar que s’acallanta. El Llumbreiru, 48.

274 El Llumbreiru. Antoloxía de Literatura Asturllionesa en Zamora
Fouz del branu que llastima,
foyarascas del outoñu,
ya l’iviernu s’aproxima
y nun trai nengún atoñu.
Las auguas llonxe chegoron,
todo en mi vieyo se fizo
y las llastras acamboron
vida, recuerdos y brizu.
Naide pesca nas ouriellas,
naide trai dengún consuelu.
Siegan l’alma las cuchiellas,
deixan gaviellas nel suelu.
¿Au quedoron las faceiras,
ónde marchoron los soutos?
Namás quedan las tuas lleiras
y los más escuros coutos.
Los entrueidos ya pasoron
y la xoldria nun se canta.
Mesmo las gaitas cesoron,
filandar que s’acallanta.
La mar que buscas deseyo,
lentu ríu que t’escapas.
Xeladeiras niebras veyo,
mantu gris qu’a todos tapas.
La belleza pronto fuye
y desgracia más amarga,
qu’a los homes más diluye
son los años, triste carga.
¿Qué será de lo vivido,
lo que’l destinu me traya?
La nubrina del olvidu,
yerbas, frores y mortaya.

El Llumbreiru. Antoloxía de Literatura Asturllionesa en Zamora 275
3.2. Traducción de poesía
DÚAS ORACIONES123
Trad.: Severino Alonso
EL PAINUOSU
Pai nuosu que estás nel cielu,
santificáu seya’l tou nome,
venga a nos el tou reinu.
Fáigase a túa voluntade
na tierra comu nel cielu.
Danos güei’l nuosu pan de cada día.
Perdona as nuosas ofensas,
comu tamién nos perdonamos aos que nos ofenden.
Nun nos deixes cayere na tentación
y llíbranos del mal. Amén.
123. Alonso, S. (trad.) (2005). El Painuoso y l’Ave María. El Llumbreiru, 2.
La traducción de textos relixosos nun ye una novedá n’asturllionés, onque sí
lo yera na Zamora de 2005, cuando, quitando dalgunos fragmentos elabora-
dos por Xavier Frías Conde, nun cuntábamos con nenguna versión de textos
relixosos nas nuesas falas tradicionales. Houguaño siguimos llonxe de tener
una Biblia en llionés, cumo sí la hai n’asturianu y parcialmente en mirandés;
sicasí vemos cúmo avanza esta xeira col llabor d’escritores cumo Xuan Xosé
Lajo, que cuenta con fragmentos de los evanxelios en senabrés, que ye, dito
seya, la mesma variedá lingüística na qu’están escritas estas dúas oraciones
traducidas por Severino Alonso.

276 El Llumbreiru. Antoloxía de Literatura Asturllionesa en Zamora
AVE MARÍA
Diéus sálvete, María,
chena yeres de gracia,
el Siñore yé contiéu.
Bendita tu yeres entre todas as mulleres
y benditu yé’l frutu del tou vientre, Xesús.
Santa María, Mai de Dieus,
priega por nos, pecadores,
agora y na hora da nuosa muorte. Amén.

El Llumbreiru. Antoloxía de Literatura Asturllionesa en Zamora 277
LA ÑIÑA ISABEL124
Trad.: Ástor del Cueto
En Madrid hai una ñiña
que la llaman la Isabel
y nu la daban sous padres
ni por nengún interés.
Ni por dineiru que cuenten
cien contadores al mes.
Una noche la jugonen
a la frol del treinta y tres.
Tocóule a un galán mozu
ricu y guapu aragonés
que pa sacala de casa
matóu a sous hermanos tres.
Y a sous padres prisioneiros
dejóulos tamién.
Montábala nel caballu
y echábalu a cuatru pies.
Y a la mitá del caminu
suspiraba la Isabel.
¿Por quéi lloras vida miya?
¿Por quéi suspiras míeu bien?
124. Cueto, Á. del. (trad.) (2013). La ñiña Isabel. El Llumbreiru, 32. Los ro-
mances tradicionales recoyíos na provincia Zamora están principalmente en
castellanu o en gallego-portugués, salvo dalgunas escasas excepciones que
mantienen rasgos asturllioneses, cumo serían dalgunos de los rexistraos por
Hans Kundert en Santa Cruz d’Abranes, por Inocencio Haedo en Samartín
o por Xuan Lajo en Riballagu. Nel casu que nos ocupa’l traductor vuelca a
la fala de La Carbayeda La ñiña Isabel, romance ampliamente difundíu en
llengua castellana por toda la península.

278 El Llumbreiru. Antoloxía de Literatura Asturllionesa en Zamora
Si lloras por tous hermanos
diles muerte a los tres,
si suspiras por tous padres
prisioneiros los dejéi.
Nu lloro por míeos padres
ni por míeos hermanos tres,
dame’l tou puñal d’ouru
pronto te lu volveréi.
Pídesme’l puñal d’ouru
y nu dices pa qué ye,
pa partire una perica
qu’estói sequina de sed.
Él entregóulu al derechas
eilla tomóulu al revés,
cortóule la cabeza
y púsosela a los pies.
Si a míeos padres prendiste
agora you los soltaréi.
Si a míeos hermanos mateste
you tamién te mataréi.
Iquí s’acaba’l romance
de la ñiña la Isabel
qu’en toda la contornada
nu habrá outru cumo él.

El Llumbreiru. Antoloxía de Literatura Asturllionesa en Zamora 279
VUELVO A SER RAPAZ125
Georges Brassens. Trad.: José Alfredo Hernández
Nunca el sombreiru you quise quitar
nin dar las gracias:
dóbrome güei y faigo el bobalán
si ella me alacia.
Fui perru gafientu: dame de comer
na sua manina;
los mious dientes de llobu
you tornéi dondia boquina.
Vuelvo a ser rapaz por una muñeca:
cierra los güeyos al echala.
Vuelvo a ser rapaz por una muñeca
que diz “mamá” si vas tocala.
Yera de fierru you y ella abrandóume,
la mui candonga;
como manteiga tienra derritióume
na sua boca,
que tien dientes de lleche pa riyir
y pa cantar
y caneiros de llobu pa reñir
y pa agullar.
Vuelvo a ser rapaz por una muñeca:
cierra los güeyos al echala.
Vuelvo a ser rapaz por una muñeca
que diz “mamá” si vas tocala.
125. Hernández, J.A. (trad.) (2005). Vuelvo a ser rapaz. El Llumbreiru, 14.
Traducción d’unu de los más conocíos cantares del músicu y poeta francés
Georges Brassens. Cumo yá ficiera Agustín García Calvo nas suas 19 Canciones
(1983), J. Alfredo Hernández súmase a la riestra d’escritores que tienen version-
ao al outor occitanu n’outros idiomas, con esti Vuelvo a ser rapaz (Je me suis fait
tout petit) en llionés, que destaca por respetar la métrica y musicalidá orixinales.

280 El Llumbreiru. Antoloxía de Literatura Asturllionesa en Zamora
Sigo la sua llei, como el cordeirín
sigue a la ouveya;
mas los sous celos nunca tienen fin
nin lo asemeyan.
Un guapu cravel que me parecióu
la maravilla,
un guapu cravel ella esbaratóu
cola sombrilla.
Vuelvo a ser rapaz por una muñeca:
cierra los güeyos al echala.
Vuelvo a ser rapaz por una muñeca
que diz “mamá” si vas tocala.
De boca de adivinos escuchéi
el veredictu:
que na cruz los sous brazos sufriréi
un cruel supliciu.
Hailos meyores y peores quizás
pero si puedo
un árbol escoyer del que colgar
con esti quedo.
Vuelvo a ser rapaz por una muñeca:
cierra los güeyos al echala.
Vuelvo a ser rapaz por una muñeca
que diz “mamá” si vas tocala.

El Llumbreiru. Antoloxía de Literatura Asturllionesa en Zamora 281
LA VISIÓN126
Friedrich Hölderlin. Trad.: Ana Ferrero ya Ina Seidel
Cuando la nuesa vida vamos quedando atrás
como un llugar de llonxe onde las vidres brillan,
las faceiras del branu ermas vemos quedar,
abúltanos el soutu una escura guarida.
Que la Naturaleza termine la figura
enteira de los tiempos, a modu hasta llograr
la perfección; y brillen del cielu las alturas
pa los homes, comu árboles de froles a estoupar.
126. Hölderlin, F. (2010). La visión. El Llumbreiru, 20 (trad.: Ina Seidel y
Ana Ferrero). Versión asturllionesa de Die Aussicht, unu de los chamaos po-
emas de la lloucura del outor alemán, nel que las traductoras amuestran una
gran fidelidá a la métrica orixinal.

282 El Llumbreiru. Antoloxía de Literatura Asturllionesa en Zamora
LA VIDA GAYOLEIRA127
Friedrich Hölderlin. Trad.: Ana Ferrero ya Ina Seidel
Cuando a la llameira marcho,
cuando voi pola faceira,
siéntome outra vez rapaz,
nun me mancan las silveiras.
La mia roupa l’aire mece
como si fora bandeira
y atopo dientro de mi
la felicidá primeira.
Mirái qué formosa estampa
baxo las verdes salgueiras
que me fa parar el pasu
tal lletreiru de tabierna.
Nun busquéis que nun la hai
paz tan dulce y placenteira.
Dexái yá de perguntar
qu’eiquí tenéis la respuesta.
Que lleve al craru regueiru
busco una amiga verea
qu’ente los mieus ueyos ponga
el sou calce na ribeira,
la puentica que lu crucia
y qu’al mestu soutu lleva;
au mueve la puente l’aire
y la mia vista s’allegra.
127. Hölderlin, F. (2010). La vida gayoleira. El Llumbreiru, 20 (trad.: Ina
Seidel y Ana Ferrero). Traducción nesti casu de Das Froehliche Leben, perte-
neciente a la mesma época que l’anterior.

El Llumbreiru. Antoloxía de Literatura Asturllionesa en Zamora 283
Nel cimbriu d’aquel testeiru
you éichome pa escuchar
l’aire que ruxe nel cumbre,
las campanas del llugar.
Miétese en mieu corazón
esta visión que da paz,
sanando los sous dolores
afogando’l sou penar.
¡Paisaxe amáu! Vai pol mediu
todu chanu, el caminu,
y sobre él la lluna branca
vai chubiendo al infinitu.
Au Natura ye senciella
y más altos son los picos
ye mia casa: eillí vuelvo
buscando’l preciosu vinu.

284 El Llumbreiru. Antoloxía de Literatura Asturllionesa en Zamora
AS MENTIRAS DEL SILENCIU128
Juan Carlos García Hoyuelos. Trad.: Severino Alonso
Cuando’l xiru da veleta
s’adelantra al sopru del vientu,
dalgo me dixiste que despista
el deséu al feitu.
Nun quiero verme sin verte,
arrequedando días que pasan
nos días qu’espero,
matutina mirada sin uellos,
humedá cuallando
d’entre os mieus deos.
Miento se calo, al tropezar
con os tous motivos silentes
obrigáu estoi a responder
con el silenciu.
Vuelvo a mentir, por lo tanto,
y se falo, quedo mudu.
Irremediablemente, miento.
Se vieras xirar á veleta,
nun le fagas demasiáu casu,
xiróu por ganas, que non por orden del vientu.
El cielu estínguese, cuatru
pilares mantienen horizontal este soliloquiu.
128. García Hoyuelos, J.C. (2010). As mentiras del silenciu. El Llumbreiru,
21 (trad.: Severino Alonso). Poema en senabrés perteneciente al llibru Se lo
dije a la noche (2009). Trátase d’un poemariu del outor burgalés Juan Carlos
García Hoyuelos, que se publicóu nas diferentes llenguas de la península,
pa lo cual percisóu de la colaboración de decenas d’outores. As mentiras del
silenciu ye una de las poesías n’asturllionés qu’apaecen nesti llibru.

El Llumbreiru. Antoloxía de Literatura Asturllionesa en Zamora 285
VENDRÁ A MUERTE Y TENDRÁ OS TOUS UELLOS129
Cesare Pavese. Trad.: Ana Ferrero
Vendrá a muerte y tendrá os tous uellos,
esta muerte que siempre anda con nós
del alboriada hasta a nueite, insomne,
xorda cumo un remordimientu viellu,
un viciu lloucu. Os tous uellos
serán una palabra vana,
un gritu amatáu, un silenciu.
Así los ves todas mañanas
cuando sola t’arimas a ti mesma
nel espellu. Oh esperanza,
ese día sabremos nós tamién
que sos a vida y sos a nada.
Tien pa todos a muerte una mirada.
Vendrá a muerte y tendrá os tous uellos.
Será cumo deixar un viciu,
cumo ver drento del espellu
resucitar un rostru muertu,
cumo ascuitar unos llabios cerraos.
Mudos, baixaremos a lu abeséu.
129. Pavese, C. (2012). Vendrá a muerte y tendrá os tous uellos. El Llum-
breiru, 28 (Ana Ferrero, trad.). Traducción del poema Verrà la morte e avrà
i tuoi occhi, un textu que l’outor piamontés compusiera en 1950, pouco
enantes de morrer.

286 El Llumbreiru. Antoloxía de Literatura Asturllionesa en Zamora
QUIERO TODO NUEVO DE NUEVO130
Rosemary L. Ayres / Álvaro de Campos. Trad.: Jesús González
Quiero todo nuevo de nuevo. Quiero nun sentir miedu.
Quiero entregame más, enriedar más, amar más.
Viaxar hasta cansar. Quiero salir pol mundu. Quiero fines
de sumana de praya. Aprovechar los amigos y abrazalos más.
Quiero ver más películas y comer más faloupos de millu, llier
más. Salir más. Quiero un trabayu nuevu. Quiero nun atrasame
tanto, nin afaname tanto.
Quiero baillar más. Comer más chicolate, y aforrar más.
Sonrir más, llorar menos y sobrizar más. Pescudar más y pes-
cudar menos.
Andar más en bicicleta. Dir más veces al parque. Quiero
ser feliz, quiero sosiego, quiero outru tatuaxe. Quiero observa-
me más. Cortar más cabellos. Tomar más el sol y pingame más
de lluvia. Preciso concentrame más, deliriar más.
Nun quiero aguardar más, quiero facer más, sudar más,
cantar más y más. Quiero conecer más presonas. Quiero pis-
piar pal frente y sólo lo imprescindible p’atrás.
Quiero fisfiar nos ueyos del que fa sufrir y rir y abrazar,
ensin resentimientu. Quiero pidir menos disculpas, sentir me-
nos culpas. Quiero más suelu, pouca irrealidá, más bombas de
xabón.
130. Ayres, R.L. y Campos, de, Á. (2013). Quiero todo nuevo de nuevo
(trad. Jesús González). El Llumbreiru, 35. Trátase de la traducción a llionés
centro-occidental, na sua variedad zamorana, d’unos versos del poema Que-
ro (Reflexão de uma poetisa), de Rosemary L. Ayres que s’entemecen tamién
con fragmentos de Tabacaria de Álvaro de Campos (heterónimu de Fernan-
do Pessoa).

El Llumbreiru. Antoloxía de Literatura Asturllionesa en Zamora 287
Quiero aceptar menos, pescudar más, espelurciar más. Es-
perimentar más. Quiero nun sentir tanta salú. Quiero más, y
todo lo más. Y el restu que vienga se verá, ou lo que tienga
que venir ou nun vendrá.

288 El Llumbreiru. Antoloxía de Literatura Asturllionesa en Zamora
EL GUARDADOR DE REBAÑOS, II131
Alberto Caeiro. Trad.: Jesús González
[…]
Creyo nel mundu cumo nuna calabaza.
Porque lo veyo. Pero nun pienso nél.
Porque pescudar ye non entender…
El mundu nun se fa pa pensanos nél.
(Pensar ye estar enfermu de los ueyos)
Más pa mirar pa él y estar d’alcuerdo…
You nun tiengo filosofía; tiengo sentíos…
Si falo de la Naturaleza nun ye porque sepia lo qu’ella
ye, sinon porque la amo, y ámola por eso.
Porque quien ama nunca sabe lo que ama
Nin sabe por qué ama, nin lo que ye amar…
[…]
131. Caeiro, A. (2013). El guardador de rebaños, II. (trad. Jesús González).
El Llumbreiru, 35. Traducción d’un fragmentu del segundu poema d’O guar-
dador de rebanhos, compuestu por Alberto Caiero, outru de los heterónimos
de Fernando Pessoa.

El Llumbreiru. Antoloxía de Literatura Asturllionesa en Zamora 289
DOUS FRAGMENTOS DEL “LIVRO DO DESASSOSSEGO”132
Bernardo Soares. Trad.: Jesús González
Dever de sonhar
You tiengo una especie de deber, deber de soñar, pos
siendo más qu’un espectáculu de mi mesmu, tiengo que tener
el meyor espectáculu que pueda. Y asina, constrúyome ouru y
sedas, en salas supuestas, invento escenariu, teatru pa vivir el
míu sueñu entre lluces leves y músicas invisibles.
Nunca amamos alguém
Nunca amamos a dalguien. Amamos, namás, la ideya que
nos facemos de dalguien. Ye un idealismu nuesu —en suma,
ye nós mesmos- qu’amamos. Esto ye verdá en toda la escala
d’amor. Nel amor sexual buscamos un goce nuesu dau por
mediu d’un cuerpu estrañu. Nel amor diferente del sexual,
buscamos un pracer nuesu dau por mediu d’una ideya nuesa.
Las relaciones entre una alma y outra, a traviés de cousas
tan inciertas y opuestas cumo las palabras comunes y los xes-
tos que s’emprenden, son materia d’estraña complexidá. Nél
propiu actu en que nos conecemos, desconecémonos . Dicen
los dous “ámote” ou pensamos y sentimos en trueque, y cada
unu quier dicir una ideya distinta, na suma abstracta d’impre-
siones que constituyen l’actividá del alma.
132. Soares, B. (2013). Dous fragmentos del “Livro do desassossego”. (trad.
Jesús González). El Llumbreiru, 35. Dúas traducciones de fragmentos (Dever
de sonhar y Nunca amamos alguém) del Livro do desassossego, de Bernardo
Soares (heterónimu de Fernando Pessoa).
